Ілюзія Сну
Ланова Ольга


      Розділ перший
      Спогади
      Ніка без поспіху крокувала вздовж вузької, безлюдної вулиці, поміж тісними рядами невеликих будинків, здивовано роззираючись довкола. Вона заледве могла повірити, як змінилася природа за такий короткий час, адже останнє, що так виразно закарбувалося у її пам'яті - то заспокійливий зелений колір, в який увібралася рослинність та безжальна спека, що безупинно наганяла на жителів їхнього містечка нестерпну втому. Тепер натомість барвисті кольори літа перетворилися на коричневий та багряно-жовтий, які неприємно сліпили зір, тому кожен раз, коли Ніка кидала недовірливий погляд на полум'яні дерева, вона щільно мружила очі. Зрештою, зелений завжди був її улюбленим кольором, і саме влітку вона почувалася набагато комфортніше чим в будь-яку іншу пору року. Її кроки були доволі тихими та слабкими, майже нечутними, наче вона пливла у повітрі, не торкаючись ногами до землі.
      Стрімкий вітер повіяв в її зіщулене і водночас розпачливе обличчя і декілька холодних краплинок доторкнулося змерзлої шкіри. Квапливо поглянувши на темно-сіру хмару, що зависла над її головою, Ніка спинилася, аби відкрити смарагдову парасолю, яку міцно стискала у лівій руці. Потім вона похапцем розпрямила тонкими пальцями русе волосся з кудрявими кінчиками, що недбало розсипалося по чолі, затуляючи примружені очі. Дощ все дужчав і гучно тарабанив по парасолі, проте Ніка аніскільки не прискорила свою ходу, вона без зайвої обачності оминала калюжі та ретельно прислухалася до осінньої симфонії.
      Приємний та дзвінкий хлюпіт води змішувався зі стишеним шелестом листя, ні це був не просто шелест, це була надзвичайно чарівна мелодія. Проте ці звуки були дуже сумними та тягучими, вони мали здатність проникати у саме серце та пробуджувати у ньому гнітюче почуття відчаю. Далі мелодія плавно перетворювалася на незабутній голос, що здавалося сягав до самих хмар, а потім кришталевими краплинками спадав на землю та просочувався у коріння пожовклих дерев, наповняючи їх якимсь дивовижним шармом. Навіть надокучлива тиша була наповнена цим голосом.
      Дружба. Справжню дружбу ніщо не могло зруйнувати, лише втрата людини могла послабити її... так, саме послабити, а не зруйнувати.
      Вже минуло майже два довгих та нестерпних місяці, а Ніка все ще прокручувала в пам'яті події того фатального дня, що кардинально змінив усе її життя. Здавалося, час зупинився для неї саме в ту мить. Усе що вона могла зробити тепер - це просто не думати, а ще краще забути. Та чи можливо це зробити? Чи можна викинути з голови спогади, які настільки міцно прижилися в пам'яті, що стали невід'ємною її частиною. Ніка не спромоглася цього зробити, бо це було їй не під силу...
      Той літній день розпочався, як зазвичай. Ніка та її найліпші друзі вирішили провести його якнайдалі від міського гамору та метушні. А чим іще можна було зайнятися у нестерпну спеку? Звичайно, лише виїзд на природу зміг би покращити той напружений настрій, який наганяла на них убивча спека. Місцем відпочинку вони без вагань обрали гірське озеро, яке знаходилося не так вже й далеко від їхнього міста. Хіба могло щось бути кращим за освіжаючу прохолоду кришталево чистої води, приємного затінку лісових дерев та незрівнянну красу гірських вершин.
      Щоб не гаяти часу та провести якомога більшу частину дня на природі, друзі вирушили з самого ранку, ще до перших променів палючого сонця. Дорога автомобілем зайняла у них понад дві години та ще годину пішки через лісові зарості та кам'янисті виступи. Нарешті прибувши до очікуваного мальовничого місця, вони з великим полегшенням скинули зі спин важкі рюкзаки та взялися розпаковувати речі.
      Шістнадцятирічна Ніка Мілевич та її четверо друзів - саме у такому складі вони збиралися провести цей спекотний день. Добродушний теж шістнадцятирічний Макс Солтис зі світлим волоссям та лагідними зеленими очима, завжди був відповідальним та розсудливим. Він був найдобрішою людиною, яку Ніка коли-небудь знала. Худорлява дівчинка з прямим блискучим, каштановим волоссям була найменшої зі всіх, їй лише нещодавно виповнилося п'ятнадцять років, та не зважаючи на свій юний вік Діна Снігур була найкмітливішою та мала неабиякий хист до різних занять. Саме вона була найліпшою подружкою Ніки. Жартівник Тім Лаврик був невисокий на зріст хлопець з широкою посмішкою, запальним карими очима та темним задертим чубом. Ніхто ніколи не знав, що насправді можна було очікувати від нього, адже Тім був майстром вигадувати найнесподіваніші розіграші та жарти, які інколи зовсім не вписувалися в обстановку. Як і Тім Жанна Кетнер була ровесницею Ніки та Макса. ЇЇ довге, руде хвилясте волосся безумовно пасувало їй до стрункої фігури та дещо хитруватого виразу обличчя. Вона завжди виділялася з їхньої компанії своєю неординарною зовнішністю та незрозумілою поведінкою.
      Борис Кірон - занудний двадцятисемирічний сусід, якого батьки нав'язали друзям, через його унікальні навички та досвід перебування у туристичних походах. Хоч друзі і дуже сумнівалися в його умінні орієнтуватися на невідомій місцевості. Висновки можна було зробити хоч з того, як він весь час забавно крутив карту перед своїм носом, намагаючись знайти вірний шлях. Аргументи, що вони вже не раз їздили до цього озера з їхніми батьками і прекрасно могли знаходити дорогу без карти, їм не допомагали. Вигляд у Бориса також був кумедний: високий зріст, худорлява статура, трохи зігнута спина, чорне занадто закручене волосся та великі квадратні окуляри, що весь час з'їжджали йому на ніс, коли він розглядав мапу. Усім своїм виглядом Борис Кірон нагадував їм завченого Ботаніка. Та це вже нікого не хвилювало, вони були на бажаному місці, готовими до веселого відпочинку.
      - Ніка! - почувши власне ім'я Ніка швиденько озирнулися і побачила Жанну Кетнер, яка розгублено крутила у руках шматок якоїсь червоної тканини.
      - Ти не допоможеш мені розібратися з цим? - з надією запитала вона, проводячи тонкими пальцями по цупкій тканині. Ніка окинула несхвальним поглядом її величезний рюкзак та розкидані всілякі, абсолютно не потрібні для походу, речі. Гребінці, кольорові намиста, рожеві капці, три пари окулярів від сонця, зубна щітка, тюбики з кремами, запасний одяг та ще якісь коробки з незрозумілим вмістом були розкидані у траві.
      - Ми ж приїхали лише на один день, навіщо було пакуватися на тиждень? - Ніка не змогла втримати свого роздратування. - Тим більше половина твоїх речей тут зовсім даремна.
      Вона не розуміла навіщо було напихати всякий дрібний мотлох та ще в такій кількості, і ще її дивувало, як Жанна змогла дотягти його сюди.
      Жанна набурмосилася і труснула головою.
      - Та це лише мала бути занавіска від сонця... - пурпурова тканина вилетіла з її розведених пальців, наче грайливий метелик, і Жанна спохватилася згрібати докупи її розкидані речі. Зненацька на її обличчі появилася похмурість.
      - Гаразд. - голосно видихнула Ніка. - Не ображайся! Це просто спека, я вже місця собі не знаходжу. - якомога м'якше сказала вона, намагаючись знайти вихід з цієї напруженої ситуації. Жанна мляво посміхнулася і відійшовши від купи речей, знову взяла тканину і подала її Ніці, яка уявлення не мала, як зробити з неї занавіску.
      Тим часом хлопці під пильним контролем Бориса намагалися розкласти багаття за допомогою двох сірих камінців. Усі їхні відчайдушні прохання розпалити вогонь запальничкою на нього не впливали. Борис навпаки переконував їх, що у походах вогонь розпалюють саме таким древнім способом. Нарешті він відійшов від Макса та Тіма, щоб ознайомити Діну з місцевою флорою. Ніка була здивована тим, настільки він добре знав назви рослин, хоч і була не впевнена, що це здивувало Діну, яка здавалося знала не менше за нього. Скориставшись відсутністю Бориса, хлопці розпалили вогонь запальничкою, чим і були задоволені, адже хтозна скільки їм ще прийшлося б морочитися з тими камінцями. Борис був приємно здивований, такій швидкій появі вогню і похвалив хлопців за хорошу роботу. Ті, радісно подякували, аби він нічого не запідозрив й не здогадався про їхній хитрий обман.
      Нарешті маленькій табір був вдало розбитий, червона занавіска, на превелику радість Жанні, вже висіла на найнижчій гілці старого дуба. Друзі досхочу поплавали в освіжаючій воді озера, що і врятувало їх від безжалісної спеки. Борис Кірон у воду не поліз, пояснивши, що не переносить нічого холодного навіть за такої погоди. Хоч Тім не повірив його словам, він завзято доводив усім, що Ботанік просто боїться води. Борис зовсім не зважав на його зухвалі кепкування, він весь час стояв на березі не зводячи з друзів очей та раз у раз нагадувавши їм правила поводження на водоймах. Вирішивши помститися за його нудні лекції, Ніка та Жанна забризкали його з ніг до голови холодною водою. А Тім начепивши на себе зелені, слизькі водорості почав зображати водяного монстра, чим і дуже розлютив Бориса. Він трохи покричав, поки його горло не захрипло, а потім відійшовши подалі від води усівся під гарячим сонцем, для того щоб швидше висушити його мокрий одяг.
      Вже був майже полудень, пообідавши консервами і смаженими на вогні бутербродами, усі якнайзручніше вмостилися на м'якій траві у прохолодній тіні дерев. Жанна зігнувши коліна сиділа під пурпуровою тканиною. Борис улаштувався на саморобному гамаку. Надівши дивакуватого жовтого кашкета він читав трохи пом'яту наукову газету. Нарешті у всіх з'явилася можливість відпочити і від нього.
      - Краєвид тут чудовий. - голосно зауважив Макс, спершись спиною на старе, вкрите мохом, дерево.
      - Ага. - вдоволено вимовила Жанна, її обличчя набуло того самого кольору, що й занавіска у неї над головою. Ніка сиділа поруч з Діною, спираючись на її плече, склавши руки на колінах та зажмуривши очі. Тінь дерев робила їхню шкіру значно тьмянішою.
      - Так, нічогенька місцинка. - голосно видихнувши повітря, погодився Тім. - Але було б краще, якби Ботанік не прив'язався. - дратівливо додав він, скорчивши дратівливу гримасу та вп'явшись пальцями у свою коричневу футболку.
      - Ти, напевне, гадав, що нас відпустять без провідника, щоб ми заблукати десь у лісі чи... - квапливо втрутилася почервоніла Діна, але Тім раптово перервав її.
      - А... тепер розумію, з ним було б веселіше блукати у лісових хащах. - з сарказмом промимрив він. - Його злякаються навіть дикі звірі. Мало хто наважиться чіпати такого зануду.
      Діна обурено скривилася, а Тім уявляючи собі картину, як Борис зустрінеться з величезним ведмедем, самовдоволено усміхнувся. Ніка тим часом спостерігала, як Жанна змазувала собі обличчя кремом проти засмаги. Вона ретельно розмазувала його від підборіддя до лоба зубною щіткою, намагаючись не влучити собі в око. Це здалося кумедним не лише Ніці, Макс та Тім також усміхнулися. Жанна лише скоса зиркнула на них дошкульним поглядом.
      - Це допомагає уникнути жахливих опіків. - хутенько кинула вона, продовжуючи зосереджено розтирати крем.
      - Зрозуміло. - притишено мовила Ніка, розслабивши плечі вона вийняла з чорного рюкзака пластикову пляшку мінеральної води і зробила маленький ковток.
      - Де цей Борис узявся? Наче з місяця звалився! Він не прожив у нашому місті ще й двох років, а вже успів просочитися у нашу компанію. - не вгавав нахмурений Тім. Діна образливо підстрибнула і необачно вибила пляшку з руки Ніки, вода з бульбашками розлилася на обличчя Жанні, яка відразу всадила зубну щітку собі в око.
      - АЙ! - аж занадто голосно верескнула вона, потираючи розпухлу повіку вказівним пальцем.
      - Це ти винен! - злісно дорікнула Діна зашарілому Тімові.
      - Що? Я тут до чого? - він невдоволено знизав плечима, швидко зіскочив на ноги та підійшовши до Жанни, висмикнув з її руки біленьку зубну щітку. Та знову невдоволено пискнула, а Тім погладив її по голові.
      - Негайно зміни до нього своє брутальне ставлення! Борис старший за тебе аж на цілих десять років! Ти повинен мати хоч крихту поваги. - Діна так вжилася в роль захищати дивакуватого Бориса, що почала розмахувати руками навсібіч, наче якийсь неспинний пропелер. Ніка, щоб уникнути раптового удару відсунулася трохи вбік і необачно притулилася до якогось низького куща, який відразу впнувся їй у спину своїми колючими гілками. Роззявивши рота, вона відповзла до старого висушеного пенька.
      - Та годі вам! Забудьте нарешті про Бориса, він уже міцно спить, тому і не стане нам на заваді.
      Макс вказав в той бік, де на канапі скручено лежав набридливий сусід, його обличчя було накрито газетою, з-під якої лунало свистяче похропування.
      - То як щодо прогулянки лісом? Гадаю, що згори відкривається приголомшливий краєвид. - нетерпляче запропонував Тім, водячи зубною щіткою по Жанниному обличчі і розтираючи часточки крему, що залишилися на розпашілих щоках та підборідді. Жанна тим часом дуже швидко кліпала та підпирала схилену голову рукою.
      - А це безпечно підніматися на гору без провідника? - Ніка відверто засумнівалася в його раптовому плані.
      - Ми ж не збираємося вилазити на саму вершину, лише піднімемося до її підніжжя. - Тім з ентузіазмом продовжував вмовляти друзів. - Ну, якщо хочеш то можеш залишитися зі сплячим Ботаніком. - роздратовано додав він, тицяючи пальцем на канапу. На обличчі Ніки спалахнув сумнів, вона зовсім не горіла бажанням блукати по лісу навмання, аби не втрапити у якусь халепу, але й не хотіла залишатися тут, бо якщо Борис Кірон раптом прокинеться і не застане тут когось із друзів, то найперше перепаде саме їй.
      Жанна відразу погодилася на нерозважну пропозицію Тіма, Діна спочатку вагалася, але потім згодилася, їй вже дуже кортіло поглянути на гірську рослинність. Макс не захотів лишати Ніку на одинці з Ботаніком, тому їй все таки довелося змиритися з легковажними планами Тіма, адже їй найменше хотілося щоб Макс нудьгував. Вона лише на всяк випадок прихопила компас, якого нещодавно придбала у крамниці для турпоходів. Жанна дістала з кишені якусь дерев'яну баночку наповнену круглими камінцями і почала трясти її у руці, із банки долинув дуже неприємний, скрипучий звук. Усі мерщій позатуляли руками вуха.
      - Що це таке? - вигукнула Діна, огидливо скрививши лице.
      - Ця річ відлякує хижаків. - з усмішкою пробелькотіла Жанна, махнувши ще дужче тією рукою, у якій знаходилася баночка.
      - Припини! - гарячково рявкнув Тім. - Ти розбудиш Бориса! - він швидко вихопив банку і жбурнув її до свого рюкзака.
      - Це тільки буде привертати увагу звірів. - прокоментувала Діна з веселою усмішкою на вустах, Жанна лише щось пробурмотіла собі під ніс і надягнувши білий капелюшок з червоною стрічкою пошкандибала до лісу, всі подалися за нею.
      Пройшла одна година, хоч Ніці здалося, що минула ціла вічність. Підніматися було нелегко, дерева усе рідшали, а кам'яні виступи ставали все крутішими та більш небезпечними. Хоч на ентузіазмі Тіма, це аж ніяк не позначилося, він безтурботно пробирався вперед, допомагаючи перелазити через скелисті виступи Діні та Жанні, чим остання була цілком вдоволена. Ніка рухалася найповільніше, тому Макс підтримував її за руку, коли вона уже не мала сил перелазити через громіздке каміння. Тім не втомлювався розповідати анекдоти, чим добряче діставав Ніку та Діну, які вже страшенно змучилися йти вперед.
      Ніка вже відверто не схвалювала своє рішення - піти у цей безглуздий самовільний похід, лише Макс хоч якось її підбадьорював і не давав занепасти духом. Знайти справжнього друга не легко, проте якщо це станеться, шкодувати потім не прийдеться. Макс і був таким другом, справжнім другом. Вони потоваришували, ще малими дітьми, їхні будинки знаходяться зовсім поруч, тому вони частенько бавилися на їхніх подвір'ях. Вони так звикли проводити час разом, що навіть не могли представити себе по одинці. Їхня дружба росла разом з ними, і здавалося її ніщо не могло розірвати. Ніка завжди ставилася до нього, як до рідного брата, окрім якого удома на неї чекала восьмирічна сестра Лора, що також вбачала у Максі улюбленого брата.
      Нарешті вони вже спромоглися осилити чимало шляху, Ніка знервовано споглядала вниз, туди де у долині біля чаруючого озера спав їхній кумедний доглядач. Чи, можливо, він уже прокинувся? Цікаво, що Борис стане робити довідавшись, що вони подалися в незаплановану самоволку. Ніка могла лише уявити його розгніване видовжене лице та великі спітнілі окуляри. Чи піде він слідом за ними чи залишиться чекати там унизу? Від цієї раптової думки їй стало лячно, вона присіла обпершись на високий камінь. Усі інші захоплено вдивлялися у дивовижний пейзаж. Так, Тім був правий, краєвид звідти просто казковий. Ніка, ніби стояла на краю світу, а внизу все здавалося таким крихітним та беззахисним. Кришталеве озеро чарівно виблискувало у золотих променях сонця, що вже потроху наближалося до лінії горизонту, яка ховалася десь за верхівками дерев.
      Зненацька Ніка збагнула, що вони провели на цій прогулянці уже декілька годин і Борис, напевно, вже місця собі не знаходить. Саме це вона збиралася повідомити друзям, але раптом почула, як Макс з жахом вигукнув її ім'я.
      Все трапилося дуже швидко, занадто швидко, аби щось можна було вдіяти. Навряд чи хтось зміг би запобігти цьому. Чиїйсь руки щосили штовхнули Ніку в спину і вона покотилася по землі, немов м'ячик, дряпаючи шкіру гострим камінням. Пронизливий вереск Жанни пройняв все навколо, і безумовно вказував на те, що сталося щось невимовно жахливе. Ще декілька секунд Ніка не могла збагнути що все-таки трапилося, вона все ще лежала на землі лицем до низу, відчуваючи як праву ногу пронизував гострий біль. Зібравши всі сили, Ніка обперлася на подерті руки та обернувшись, побачила насип з великих каменів та сухої землі на тому самому місці, де вона сиділа ще хвилину тому. Діна, Тім та Жанна нерухомо стояли позаду височенної купи ґрунту, на їхніх обличчях викарбувався неприхований жах. Жанна все ще голосно кричала, Діна закривала руками очі, а Тім, гойдаючись, наче в невагомості, незграбно пошкандибав до шокованої Ніки.
      - Макс! Де Макс? - її голос був наповнений страхом, що вселяв безмежний розпач, десь у душі вона зрозуміла що сталося, проте все ще не могла у це повірити. - Допоможіть йому, допоможіть! - її горло пересохло, тому звуки були схожими на голосне шипіння. Вона спробувала підвестися, проте її нога була придавлена важким каменем. Тім розгублено намагався звільнити Ніку з-під обвалу. А вона зовсім не зважала на біль, по її щокам текли гарячі неспинні сльози, тому що сьогодні вона втратила одного з найдорожчих людей...
      Тепер усе на світі стало не так. Ніка припинила помічати події, почала ігнорувати людей, вона просто спинилася, не бажаючи рухатися далі. В неї було лише єдине бажання - позбутися всіх гнітючих почуттів, що нагадували їй про нещасний випадок.
      Вітер був холодний та пронизливий, навіть теплому темно-зеленому пальту не вдавалося зігріти Ніку, що не припиняла тремтіти. З кожним кроком вона наближалася до свого будинку, а заразом і до будинку Макса, біля якого постійно звучав загублений у часі голос, наче привид у старому замку. Тепер Ніка шкодувала, що їхні будинки знаходилися поблизу один одного. І кожний раз проходячи мимо його дому, вона заплющувала очі, аби уникнути того похмурого настрою, що він на неї наводив. В тім будинку вже ніхто не жив, батьки Макса переїхали, виставивши його на продаж. Цього разу Ніка не змогла заплющити очі, занадто багато спогадів плуталося у її голові. Порожній будинок здавався їй примарою, моторошна тиша, що неслася від нього примусила її зіщулитися. Бажаючи відійти подалі від того пригніченого місця, вона прискорила ходу.
      Вдома на неї чекали турботливі батьки та молодша сестра Лора. Батьки завжди намагалися підтримувати її у будь-яких ситуаціях, і навіть тепер старалися підбадьорити її не згадуючи про нещасний випадок. Вони вважали, що забувши про трагедію, Ніка знову зможе повернутися до звичайного життя.
      - Ніка, все нормально? - занепокоєно запитала її мати, коли Ніка голосно гримнула вхідними дверима.
      - Так, так. Не хвилюйся. - якомога спокійніше відказала вона, хоч зараз для неї не могло бути нічого нормального, усе було надзвичайно складним та нестерпним. Проте Ніка не хотіла зайвий раз засмучувати своїх дбайливих батьків, тому вона забрала з обличчя похмурий вираз і начепила на нього незворушну маску.
      - Справді? - з недовірою перепитала мама, її хвилясте світло-каштанове волосся торкалося втомленого худого обличчя з декількома зморшками на лобі, і спадало на сірі проникливі очі. Її тонкі рожеві губи були витягнуті прямою лінією, а стурбований погляд був спрямований на заціпеніле обличчя її дочки.
      - Та все гаразд. Я просто трохи втомилася от і все. - Ніка намагалася щоб її голос звучав переконливо. Мама ще раз пильно оглянула її лице, аби впевнитися в правдивості тих слів. Ніка уникнула погляду сірих очей, вона без надмірної цікавості розглядала мокру парасолю у напруженій руці.
      - Обід на столі, я приготовила твою улюблену запіканку. - її мати тихенько зітхнула і подалася до своєї кімнати. Ніка відставила смарагдову парасолю, та зняла пальто, яке було майже сухим.
      Вона не відчувала голоду, але все-таки зайшла на кухню, щоб випити склянку фруктового соку. Незважаючи на малий розмір, кухня була чи не найприємнішим місцем у їхньому будинку. Ніка з сумною усмішкою згадувала, як вони всією сім'єю проводили там безтурботні вечори. Круглий стіл по центру був головним об'єктом кухні, саме за ним, Нікина сім'я вела веселі розмови, за чашками пахучого чаю. В затишну кухню також вміщався невеликий холодильник з різними кольоровими наліпками, плита та шафа для посуду. Світло блакитні штори з білосніжним мереживом надавали кухні привабливого вигляду.
      Перш ніж піти до своєї кімнати, Ніка вирішила навідатися до своєї меншої сестрички. Лора була надзвичайною дівчинкою, у свої вісім років вона була дуже кмітливою. Її брунатні очі завжди були наповнені добротою та чуйністю. Але останній час вона проводила на самоті, минулі події також поставили на Лорі певний відбиток.
      Її кімната була світлою та привітною. Світло-рожеві стіни, білосніжні штори, маленькі витончені меблі, пухнастий килим - здавалося, перед Нікою постала кімната маленької принцеси. І Ніка завжди вбачала у Лорі маленьку, добру принцесу. Сидячи на ліжку, Лора щось захоплено малювала у своєму альбомі. Лише коли Ніка прокашлялася, Лора підняла чорняву голівку, на маленькому обличчі появилася радісна посмішка.
      - Нікі! Нікі! - щасливо вигукнула вона. Відложивши свою роботу, Лора кинулася до сестри, простягаючи свої тоненькі ручки.
      - Привіт Лора! - Ніка обняла її за тендітні плечі, і погладила по м'якому волоссі.
      - Ти залишишся зі мною? - трохи засмученим голосом запитала Лора, дивлячись Ніці прямісінько в напружене обличчя.
      - Так. Звичайно. - Нікою оволоділо нестримне бажання підбадьорити сестру, зробити їй щось приємне, адже в останні два місяці вони майже не говорили, хоч бачилися кілька раз на день. Саме за це Ніка почувалася винною.
      - Що будемо робити? - серйозним голосом поцікавилася Лора.
      - Може покажеш мені свої малюнки? - запропонувала Ніка, думаючи, що це зацікавить сестру і вказала на коричневий альбом, що лежав на ліжку. Трохи засумнівавшись Лора взяла тремтячими пальцями альбом і відкрила його на першій сторінці. На її обличчі появилася помітна стривоженість.
      На першому малюнку було зображено троє людей, які йшли по довгій скрученій дорозі. На інших сторінках знову були якісь люди, але вже біля трьохповерхового будинку з перекошеним дахом (Лора була ще не досить вправна у малюванні споруд) та оточеного високими деревами. Ніці здалося дивним, що на всіх малюнках була зображена ніч. Вона була переконана, що Лора дійсно почувалася самотньою, тому і почала вигадувати собі різних друзів.
      - А давай пограємося чи подивимося мультики! - Ніка запропонувала перше, що спало їй на думку, аби відволікти Лору від цих похмурих малюнків. Але схоже Лору це ані трохи не зацікавило. Вона підскочила з ліжка, швидко закрила альбом і вложила його до шухляди, потім підійшла до полиці з книжками.
      - Краще давай почитаємо. - тихенько мовила вона, беручи книжку. В ці безтурботні хвилини проведені з Лорою, Ніка почувалася цілком спокійною, її не переслідували ні важкі спогади ні гнітючі почуття провини, усе було таким легким та приємним. Як не дивно з Лорою час летів набагато швидше, десь там за хмарами сонце вже починало наближатися до горизонту. Ніка побажала сестрі хороших снів та відчувши дивну, безпідставну тривогу подалася до своєї кімнати.
      Розділ другий
      Страшний сон
      Мама готувала вечерю для тата, який тим часом продивлявся газету. По спеціальності її батько був вчителем фізики, проте три роки назад влаштувався помічником вченого у дослідницькій лабораторії. До недавнього часу він проводив наукові експерименти вдома, але після кількох невдалих спроб, мама більше не дозволила йому псувати будинок. Тато часто виїжджав у наукові відрядження, тому вдома його можна було не застати тижнями. Мама була домогосподаркою, цілими днями вона доглядала Лору та Ніку та стежила за порядком у домі. Їй безсумнівно подобалося годинами возитися на кухні та й повар з неї був відмінний.
      Ніка зайшла до своєї кімнати, найбільшим атрибутом якої була велика шафа для одягу, яка стояла у цій кімнаті ще до її народження і була лише наполовину заповнена одягом. Біля стіни стояло невелике ліжко з маленьким дубовим комодом, навпроти якого знаходилися полиці з книгами та велике настінне дзеркало. Стіл з комп'ютером стояв біля вікна з коричневими шторами. Сама кімната була темно-зеленого кольору, тому багатьом людям вона могла здатися понурою, але для Ніки вона була затишною та приємною.
      Ніка була втомленою, проте до сну її не хилило. Щоб трохи розслабитися вона ввімкнула повільну музику, в голові відразу почали розвіюватися дошкульні відчуття. Вона поглянула у дзеркало овальної форми, що висіло на стіні і завмерла не вірячи власним очам. Два місяці скорботи і смутку грубо відобразилися на її зовнішності. Довге світло-коричневе волосся було заплутане і пом'яте, під набряклими очима виднілися темні синяки, погляд виражав безмежну порожнечу, що існувала у душі, шкіра набула нездорового сіро-блідого відтінку. На мить вона заплющила очі... "А якби все склалося не так? А якщо це моя доля загинути під купою каміння. Він не повинен був мене рятувати. Навіщо він це зробив? Якби він був живий..." думки просто виривалися назовні. Хвиля почуттів нахлинула на неї, усе було нічим порівняно з тим відчуттям. Ніка знову запалилася бажанням ілюзії, вона хотіла, щоб її мрії стали реальністю.
      " Досить! Усе скінчено, уже нічого не змінити." - інший голос, який лунав у її голові, переконував забути і почати жити новим життям. " Змирися з дійсністю!" - ці думки ніби неслися з чужою голови, зупиняючись у свідомості Ніки.
      Сумніваючись чи зможе поринути у сон, Ніка все таки упала на ліжко та зупинила свій погляд на білій стелі. Кімната уже почала наповнюватися темрявою та тишею, Ніка відчула, як по її шкірі пробіг колючий холод. Ще деякий час вона нерухомо пролежала, відганяючи сумні думки та намагаючись взагалі ні про що не думати. Бажаючи швидше заснути Ніка просто вслухалася у темряву та тишу. І як не дивно це подіяло, її руки та кінчики пальців почали наповнятися теплом, темна кімната почала щезати...
      Невимовний страх переповняв її на повну, серце шалено калатало у грудях, дихання було важкувате та уривчасте. Ніка вихорем бігла, пересікаючи моторошну темряву, що заважала їй бачити шлях. Навколо лише виднілися нечіткі контури дерев, оповитих тьмяним сяйвом місяця, що визирав десь поміж хмар. Кілька раз вона падала на землю, але миттю підводилася і продовжувала тікати від переслідувачів. Бігти босоніж та у легкій піжамі було незручно та холодно, але незважаючи на всі перешкоди Ніка не спинялася ні на мить. Позаду лунали грубі приглушені голоси, нагадуючи про переслідувачів, які наближалися до Ніки з кожною секундою та наводячи на неї ще більший жах.
      Будучи наляканою і втомленою, Ніка не міркувала над тим, як уникнути зіткнення з переслідувачами, на думці в неї було лише одне, куди сховати ту річ, яку вона міцно стискала у руці. Здавалося її пальці приросли до важкого металевого предмету, який було неможливо розгледіти у темряві. Голоси не стихали, вони навпаки розносилися дзвінкою луною по всій місцевості, заставляючи Ніку перелякано тремтіти.
      Раптом вона зачепилася ногою за якийсь камінь, і загадковий предмет, який здавалося до цього був невід'ємною частиною її руки, упав додолу. Ніка, знервовано і важко дихаючи, почала повзати по зарослій травою землі, намагаючись намацати втрачену річ, раз у раз підіймаючи голову і прислухуючись до стишеного гомону голосів, які час від часу танули у темряві, а потім знову здіймалися у ній. Нарешті її рука торкнулася до холодного металевого предмету, який зараз був для неї найважливішою річчю у світі, зітхнувши з полегшенням, вона обхватила його пальцями з такою силою, що здавалося він переламається навпіл. Поблизу зашелестіла трава, Ніка притулилася до трави намагаючись злитися з нею в одне ціле. Якби хтось ретельніше придивися до темної землі, то без великих зусиль зміг би угледіти її скручену, тремтячу постать у пожухлім світлі місяця. На мить кроки стихли і Ніка почула своє важке, глибоке дихання, що лунко пронизувало темряву. Різко затуливши рукою рот, вона знову прислухалася. На цей раз щось тріснуло у неї за спиною, вона мерщій обернулася і підскочила, коли побачила високу постать, що нахилилася над нею...
      - Ага, попалася! - самовдоволено вигукнув низький неприємний голос.
      Вона раптово прокинулася нажахана нічним кошмаром, її права рука була міцно стиснута в кулак, ніби все ще тримаючи загадкову металеву річ. Ніка розправила пальці, і з полегшенням зітхнула переконавшись, що це був лише страшний сон. Вона не змогла згадати, чому за нею гналися ті розлючені люди, так само, як і не могла згадати їхні обличчя, і що то була за річ, яку вона так ретельно оберігала. Вставши з ліжка Ніка відчула у колінах їдкий біль, їй було дивно і незрозуміло водночас, як можна було так забитися уві сні. Пошкандибавши до ванної, вона ретельно вмилася, добре вичистила зуби та сумлінно розчесала волосся. Ну що ж може і не все так погано? Ніка була задоволена оглядаючи своє відображення у дзеркалі, яке на відміну від вчорашнього було охайним та дбайливим. На її обличчі появилася маленька радісна посмішка.
      Закинувши пару книжок до сумки, вона неохоче почала збиратися до школи. Після фатального випадку школа стала для неї просто символічної необхідністю. Ніка зовсім не зосереджувалася на уроках, тому що в голові постійно літали пригнічені думки, вона не переймалася оцінками та не спілкувалася з друзями, виключенням були лише Діна, Тім та Жанна, але це траплялося не так вже й часто. Вони розуміли Нікине становище, за що вона була їм дуже вдячна, тому намагалися не нав'язувати свою компанію і дати їй час, щоб оговтатися. Проте Діна не завжди могла себе стримувати, вона інколи намагалася підбадьорити Ніку, хоч її слова не придавали Ніці значного полегшення.
      З кухні вже доносився апетитний запах сніданку. Тато та Лора сиділи за круглим столом, спостерігаючи, як мама накладала їм у тарілки смачний омлет. На відміну від Ніки, яка вдалася у маму, Лора була маленькою копією тата. Те саме густе чорне волосся, великі брунатні очі та добродушний вираз обличчя. Ніка з мамою, також були схожими стрункі фігури, світло-русяве волосся, у мами воно було значно коротшим чим у дочки, також їх відрізняли різні кольори очей. У Ніки були ясно-зелені очі, а не темно-сірі, як у її мами.
      - Доброго ранку! - мама люб'язно усміхнулася, тримаючи у руці сковорідку зі сніданком. Вона була перев'язана блідим рожевим фартухом з білим мереживом. Ніка сіла поруч з Лорою, очікуючи на свою порцію омлету.
      - Чудово виглядаєш! - зауважив тато, накладаючи омлет до рота. - Ммм... мій улюблений з сиром та цибулею. - захоплено додав він. Мама кинула на нього незадоволений погляд, що безсумнівно означав не говорити з повним ротом, аби не вдавитися і не показувати дітям нерозумний приклад.
      - О... так, дякую. - зніяковіло промовила Ніка, почувши раптовий комплімент. Зашарівшись, вона обперлася ліктем на край столу і схилила голову.
      - Нікі, може і сьогодні проведемо вечір разом? - радісно вимовила Лора тоненьким голосочком, тарабанячи виделкою по столу.
      - Так... можливо. - Ніка не була впевнена у своїй відповіді, тому що хтозна що за настрій в неї буде увечері. Лора лише легенько кивнула і розпочала возитися виделкою у тарілці.
      Омлет був дуже смачний, проте Ніка з'їла лише половину. Склянка апельсинового соку здалася їй напрочуд освіжаючою, тому вона вдовольнилася ще одною. Ранок видався приємним, сім'я ще трохи погомоніла за столом, тато не втримався і почав розповідати про свій новий науковий дослід, тому мама поклала ще один великий шматок омлету до його тарілки. Поки він блискавично поглинав добавку, мама випроваджувала дітей до школи. Лора навчалася у другому класі, важко було представити таку крихітну дівчинку за шкільною партою. Проте Лора вчилася з великим задоволенням чого не можна було сказати про Ніку, яка сподівалася на зміну у ближньому майбутньому, принаймні вона пообіцяла собі більше не страждати.
      - Ніко, стобою точно все добре? - Діна не могла повірити різкій переміні настрою її подруги.
      - Так! - вкотре повторила Ніка і поглянула на Діну з найвеселішим виразом обличчя. - Не треба було мене проводжати. - зітхнула вона дивлячись на свій будинок. Діна, Жанна та Тім провели її сюди від самої школи і тепер стояли, похитуючись від холоду і напружено про щось перешіптуючись. Небо було затягнуте сірими хмарами, холодний вітер пронизував до кісток. Жанна час від часу поправляла свій червоний шарф, що налітав їй на голову.
      - Просто, ти якась дивна...- округливши очі Діна запнулася, очевидно ретельно підбираючи вірні слова. - Ні, я хотіла сказати, інша з того часу як...
      - Я зрозуміла, що життя триває і від цього нікуди не дінешся. - знаючи, що вона скаже далі Ніка не дала їй змоги договорити. Жанна несамовито тремтіла від холоду і безперервно розтирала руки час від часу прикладаючи їх до рота, Тім спритно перестрибував з ноги на ногу, їм було не зручно чекати поки Діна вияснить усі причини незрозумілої Нікиної поведінки.
      - Може зайдете, вип'єте гарячого чаю? - зненацька запропонувала Ніка, сподіваючись не почути небажаної відмови. Жанна вдоволено підстрибнула на місці, Тім байдуже понизав плечима.
      - Ну, якщо ми не заважатимемо...- на напруженому обличчі Діни появився раптовий сумнів.
      - Ні! Звичайно ні. Я вже казала, що все минулося... і ще мама буде рада пригостити вас її фірмовим ірисковим печивом. - Ніка радісно та безтурботно посміхнулася і не дивно, що це подіяло, через декілька хвилин всі четверо з превеликим задоволенням смакували гарячий чай за круглим столом в маленькій, затишній кухні.
      - Це просто смакота, ви готуєте найкраще в світі! - Тім захоплено похвалив Нікину маму, з неприхованою насолодою пережовуючи чергове печиво. - Вам обов'язково потрібно відкрити власну кав'ярню. - поспіхом додав він, посмоктуючи гарячий липовий чай.
      - Ой, дякую дорогенький! Можливо колись і подумаю над цим. - пританцьовуючи та радісно усміхаючись, пробелькотіла мама, підійшовши до плити, на якій варилися макарони.
      Ніка обережно тримала чашку у руці, чекаючи поки охолоне чай. Діна Снігур також обхватила свою гарячу чашку обома руками, намагаючись їх зігріти. Тім все ще смаковито жував печиво, а Жанна навіть не відкусила жодного шматочка, тому що ретельно слідкувала за своєю ідеально стрункою фігурою. Мати Ніки схиливши голову набік, підозріло на неї поглядала, адже це була перша людина, що встояла перед її стравою.
      - Ніка, добре, що ти знову стала такою як була, ми так за тебе непокоїлися. - Діна полегшено зітхнула, повільно сьорбаючи липовий чай. - Тобі прийдеться багато чого надолужувати. - тихенько додала вона, облизуючи губи.
      - Так, добре, що ти вже не виниш себе у смерті Макса, я переконана, що в цьому ніхто не винен, він сам обрав... - раптові слова Жанни гострим ножем влучили у саме Нікине серце, що здавалося спинилося на якусь частку секунди, а потім взялося шалено вистрибувати з грудей; вони пробудили минулі спогади, які вона стільки раз намагалася забути та не впускати до своєї голови. Тягучий біль знову спалахнув у душі. Ніка затряслася, мов у лихорадці, кімната загуділа та стала сірою. Усе здавалося порожнім та незначним. Ніка не маючи сили пручатися поринула у вир нещасливих спогадів, які піднялися на поверхню з безмірної глибини, куди вона насилу їх запроторила. Його милозвучний голос пролунав у її запамороченій голові, його добродушне обличчя постало перед її розпачливими очима. Ніка завмерла, не в змозі поворухнутися. Брязкіт розбитої чашки, що висковзнула з її тремтячої руки, повернув заціпенілу Ніку назад до тісної кухні, де розгублені обличчя з острахом спостерігали за її несподіваною реакцією.
      - Пробач, мені прикро, що так сталося, я просто бовкнула не подумавши. - знервовано випалила Жанна, вчепившись пальцями у руде волосся та міцно притиснувшись до спинки стільця, в її розгубленому голосі було чути повне розкаяння. Але тепер її відчайдушні слова нічого не означали для Ніки, що знову повернулася назад, в ту саму трагічну мить. Всі ще пильно вдивлялися у змарніле та напружене обличчя Ніки, Дінині очі були наповнені страхом, зашаріла мати завмерла на місці, не наважуючись наблизитися до дочки.
      - Усе в порядку, я просто замислилася. - Ніка страшенно боялася, аби засмучений голос її не видав, тому після цих слів на її обличчя появилася млява посмішка, хоч напруженість лише збільшилася. В збентежених очах друзів та мами явно читалася недовіра до невдалої спроби Ніки поліпшити ситуацію. Ніка відчула як по щокам потекли теплі сльози, вона була розлючена на себе, за те що не змогла втримати ці почуття всередині і що всі її зусилля повернутися до нормального життя виявилися марними.
      Не маючи більше змоги залишатися на кухні, Ніка мерщій та не оглядаючись, аби не бачити розгублених облич своїх друзів, що могли привести її у ще більше потрясіння, кинулася до своєї кімнати. Вона не хотіла плакати, проте непокірні сльози не припиняли литися тонким потоком по щокам та підборідді. В такому стані Ніка пролежала до самого вечора, її ніхто не турбував, батьки знали, що у такі хвилини їй краще було побути на самоті. Поступово сльози почали зникати, Ніка була виснаженою, тому вона чимскоріше переодягнулася у бірюзову піжаму та повалилася на ліжко. Сон, здавалося, вирішить усі її проблеми. Через деякий час кімната почала щезати, усі гнітючі думки також розтанули у її голові, по долонях розпливлося приємне тепло...
      Розділ третій
      Джеліос
      Ніка знову бігла, стрімко переставляючи ноги, проте цього разу за нею ніхто не гнався. Густа темрява сліпила очі, тому вона гнала навмання, намагаючись не повалитися на землю. М'яка трава змінилася грубим камінням, що надто боляче впиналося у ноги. Десь недалеко шуміла вода, мимоволі Ніка почала рухатися на цей заспокійливий і мелодійний звук. Невдовзі перед нею виник міст, оповитий темрявою ночі, яка робила його безкінечним. Але не зважаючи на цю доволі похмуру і безрадісну картину, у Ніки не виникало жодного бажання повернутися назад чи хоча б оминути це моторошне місце, вона навпаки була заворожена цим безмежним спокоєм, який наганяв на неї безперервний шум води.
      Темрява на мосту чимось притягувала її, примушувала йти вперед, ніби сама доля вказувала їй шлях. Підкорившись поклику ночі, Ніка не вагаючись помчалась по мосту, прислуховуючись до голосного плескоту води, який здавався приємною колисковою.
      - А-а-а! - зненацька Ніка налетіла на чиюсь темну постать і впала на спину, спершись на лікті. Страх був набагато сильніший за біль у попереку, через який вона не могла піднятися. Темний силует нахилився над переляканою Нікою, і вона затремтіла. Всередині все похололо, з горла вирвався захриплий крик, який був більше схожим на голосне шипіння.
      - Ти не забилася? - схвильовано запитав незнайомець, його голос був м'яким та дбайливим, але водночас чимось збентеженим, поступово Нікин страх почав відступати, дихання стало набагато спокійнішим, пульс трохи уповільнився і вже не тарабанив так гучно по скронях.
      - Ні. - збрехала Ніка, її спина все ще жахливо боліла від удару об кам'яний міст.
      - Може, тобі допомогти. - це не було запитання, Ніка не встигла навіть відмовитися, як теплі руки обхватили її за плечі та потягнули догори. Через секунду вона стояла на ногах, незнайомець вже не здавався таким високим. Темна постать була трохи вищою за неї.
      - Ой... - Ніка обхватила руками спину, сподіваючись, що це послабить нестерпний біль. Але, на жаль, це не подіяло, біль лише втамувався на декілька секунд, а потім знову вибухнув усією силою, паралізуючи не лише поперек, але й всю спину.
      - Ти травмувалася, тобі потрібно до лікарні! - стурбовано і наполегливо мовив незнайомець.
      - Мені нікуди не потрібно, я сплю це просто сон. Розумієш? - вигукнула Ніка сердитим голосом, хоч насправді сама не розуміла своїх слів. Усе здавалося якоюсь нісенітницею, вона знала що це сон, але не могла усвідомити як вона усвідомлює це. До того ж усе здавалося таким реальним, особливо біль у попереку. " Ні це - сон, вранці я прокинусь і не буду нічого пам'ятати" - насилу переконувала себе Ніка, проте темрява заважала їй тверезо мислити, якесь напруження стиснуло усі її думки.
      - А, значить ти лунатик, - з насмішкою відказав він. - І не дивно, що ти на мене наскочила, ти ж іще спиш.
      Ніка до сих пір не бачила його обличчя через густу завісу темряви, але була впевнена, що він безцеремонно усміхався. Від цього їй стало якось не по собі, вона спробувала розігнути плечі, але гострий біль знову нагадав про себе.
      - Ніякий я не лунатик. - образилася вона, відчуваючи нестримне бажання розповісти усю правду. - І я зараз не сплю, тобто тут не сплю. - її слова були безумними. Ніка вважала, що незнайомець подумав, що вона несповна розуму.
      - Так, ти сильно травмувалася, і схоже постраждала не лише спина! - Ніка не помилилася, його голос був наповнений сарказмом. Вона сподівалася, що він також не міг розгледіти її у темряві, бо її лице так розлючено перекосилось, що якби він побачив, то відразу всі його підозри щодо її безумства підтвердилися. Ще хвилину вони простояли мовчки, слухаючи безперервний шум води. Ніці було холодно стояти босоніж на кам'яному мосту та ще й у легкій піжамі, тому вона весь час тремтіла та обпирала руками спину, але при цьому залишалася стояти на місці.
      - Агов, ти ще тут? - на якусь мить їй здалося, що незнайомець пішов собі геть.
      - Ти думаєш я залишу тебе одну вночі над бурхливою річкою? - його дзвінкий здивований голос пронизав густу темряву. Ніка відчула значне полегшення, все таки їй не хотілося залишатися на самоті.
      - Тут завжди так темно вночі? - питання було якесь безглузде, але це все, що спало їй на думку. Хлюпіт води робив цей сон надзвичайно приємним, тому Ніка заплющила очі та спробувала представити, як це місце виглядає у день.
      - Звичайно ні, сьогодні, як не дивно, небо затягнуте щільними хмарами, а так зорі та місяць просвітлюють темряву. - незнайомець тихо засміявся. Ніка зніяковіла, невже він справді вважає її божевільною? Сором пробіг по її зніяковілому обличчю. Біль у спині потрохи ослаб, але вона все ще не наважувалася поворухнутися.
      - Ти будеш стояти тут усю ніч? - зацікавлено запитав він. Тепер в його голосі не було чути жодного натяку на кепкування, через що Ніка інтуїтивно розслабилася, легкість повністю огорнула її закам'яніле тіло, розсікаючи темряву, її рука піднялася вверх та доторкнулася до наморщеного лоба.
      - Можливо... - Ніка не знала скільки ще буде тривати цей сон. Вона усвідомлювала, що могла прокинутися кожної миті. Тепер її пальці знервовано розтріпували кінчики м'якого волосся, яке час від часу здіймалося догори від легких поривів прохолодного вітру.
      - Ходімо, якщо хочеш я проведу тебе до міста. - його шепіт зливався з мелодійним плескотом води. На Нікин подив цей сон був занадто широким, аби умістити в себе річку з мостом та цілісіньке місто.
      - Ні! Я залишусь тут. - збентежено вигукнула вона, злякавшись його раптової пропозиції, яка здалася їй абсолютно безглуздою. Ніка не могла навіть уявити, що вона буде робити посеред ночі у незнайомому місці, краще вже тут постоїть.
      - Як хочеш, тоді я теж залишусь. - твердо сказав незнайомець, Ніку вразили його слова. Він зовсім не повинен був через неї проводити ніч на холодному мосту.
      - Але... - вона не встигла заперечити, бо у нього задзвонив мобільний телефон. Гучна мелодія лунала декілька секунд.
      Нарешті таємничий незнайомець відповів на раптовий дзвінок.
      - Зеноне, все гаразд, годі вже хвилюватися, я просто вирішив трохи розвіятися. Все бувай! - його голос звучав дещо збентежено, він явно не очікував цього дзвінка.
      Ніка вважала, що прогулюватися у такому безлюдному місці, ще й посеред ночі, було цілком не нормально.
      - Щось сталося? Чому ти тут? - зацікавлено запитала вона, вдивляючись в нечіткі обриси постаті незнайомця, яка однієї миті виринала з темряви, а іншої танула у ній.
      - Прийшов подихати свіжим повітрям! - трохи роздратовано буркнув він, явно невдоволений цим запитанням.
      Ніка також відчула певне роздратування, якась велика її частина несамовито бажала дізнатися правду. Її свідомість була повністю занурена у цей сон, тому Ніка вважала, що має над ним повний контроль.
      - Чому саме сюди?
      - Тому що я гадав, що тут не буде набридливих людей і схоже помилився. - іронічно пояснив збуджений голос. Ніка знервовано видихнула повітря, в неї з'явилося відчуття, ніби він щось приховував.
      - Я тобі заважаю? - обережно запитала вона, намагаючись більше його не дратувати.
      - Ні, звичайно ні! - голосно вигукнув незнайомець. - Як ти могла про це подумати? -збентеженим тоном додав він, явно не очікуючи такого запитання. Ніка скривила обличчя, тільки що він сам сказав, що вона йому набридає, невже його думка могла кардинально змінитися за такий короткий час.
      - Нічого не розумію. - її слова пролунали занадто тихо, але це не завадило незнайомцю їх почути.
      - Я також. - видихнув він.
      Ніка округлила очі, її здивував той збентежений тон, яким він промовив останню фразу.
      - Що саме? - різко прикусивши губу, поцікавилась вона.
      - Чому ти з'явилася на цьому мосту коли...- його голос раптово обірвався. - Що ти взагалі тут робиш? - швидко сказав незнайомець не докінчивши попереднє речення.
      - Може я теж дихаю свіжим повітрям! - покепкувала Ніка, її пальці міцно вчепилися за краї піжами.
      - Дуже смішно. - хутко випалив він. - Але все-таки я хотів би знати...
      Мовчанка тривала декілька секунд. Ніка швидко розминала онімілі пальці, які насилу відчепила від легкої піжами та повільно переступала з ноги на ногу, аби хоч трохи зігрітися у цій холодній темряві.
      - Це просто сон. - цілком спокійно сказала вона, розтираючи долонею задубілу шию.
      У тиші, що знову повисла над ними, з'явилося нестерпне напруження.
      - Ти що знущаєшся? - розсерджений голос пронизав прохолодне повітря.
      - Аж ніяк. - твердо сказала вона, намагаючись представити його обличчя, яке, напевно, палало недовірою та злістю.
      - Значить ти вважаєш мене сном? - з насмішкою промовила постать з темряви. Було чути приглушені кроки, які зливалися з плескотом води. Ніка озирнулася, щоб упевнитися, чи він не пішов собі кудись. Але незнайомець голосно прокашлявся біля її вуха, таким чином нагадуючи про свою присутність.
      - Можливо... - прохрипіла задумлива Ніка у темряву.
      - Ніколи не чув більшої дурниці.
      - Але я не впевнена у цьому, - зізналася вона, - Усе якось заплутано і...
      - Стривай, ти не можеш відрізнити реальність від сну? - збуджений голос раптово урвав її. Дзвінкий сміх змішався з шумом річки.
      - Що тут смішного? - обурилася Ніка, опустивши голову, і відчула як її м'яке волосся упало на обличчя.
      - Просто незвично якось. Ніколи не думав, що цілих вісімнадцять років свого життя я проіснував у чиємусь сні. - в темряві знову залунали стишені кроки.
      - Стоп ти все перекрутив. Я не казала, що твоє життя примарне, для тебе воно є справжнім. Але не для мене, тому що... - спробувала виправдатися спантеличена Ніка, але на якусь мить слова застрягли у горлі. - Тому що, на жаль, усе це може виявитися звичайнісіньким сном... хоч для мене він вже не буде звичайним. - замислено додала вона.
      - Якби я був сном чи зміг би я зробити так? - голосно сказав незнайомець і щось міцно ущипнуло Ніку за плече.
      - ОЙ! Що ти робиш? - обурливо вигукнула вона, підстрибнувши до верху, від чого біль у спині знову прорізався на поверхню.
      - Перевіряю. - пролунав вдоволений голос. - Мені ти здаєшся абсолютно реальною.
      - Я також здаюся собі справжньою. - буркнула Ніка, приклавши руку до плеча. - І ти ніби справжній... - дивуючись, додала вона, навіть не знаючи чим це пояснити.
      Темрява не заважала їм спілкуватися, на жаль, Ніка так і не побачила його обличчя, але по голосу вона могла визначити кожну його реакцію. Холод та біль перестали її турбувати, залишився лише страх, Ніка боялася забути цей сон. В її думках усе перекрутилося, для неї це було настільки реальним, що тепер вона могла повірити у що завгодно.
      - Я можу дізнатися твоє ім'я? - він говорив тихо, трохи голосніше за шум води. Ніка раптом усвідомила, що за всю їхню довгу розмову, вона так і не спромоглася назвати свого імені.
      - Ніка Мілевич. - тремтячим голосом сказала вона, відчуваючи як її долоні почало огортати раптове тепло.
      - Джеліос Кіферон, приємно познайомитися, Ніка. - його голос почав віддалятися від її втомленої свідомості, голова запаморочилася, холод почав зникати...
      Ранок. Ніка лежала у своєму теплому, зручному ліжку детально згадуючи нічний сон, вона пам'ятала кожне слово їхньої розмови з надзвичайною точністю. Його ім'я крутилося у її голові. Джеліос... Дивно, вона раніше ніколи не чула такого імені, тому зараз воно їй здавалося найдивовижнішим іменем у світі. Бажання йти до школи в неї не виникало, Ніка почувалася втомленою та виснаженою, але навряд чи це сподобається її батькам. Зіскочивши з ліжка, вона відчула у спині тягучий біль. Ніка не змогла знайти цьому розумного пояснення, в голові виникали найабсурдніші думки. З одного боку вона вважала сон реальністю, і що вона насправді вдарилася об кам'яний міст, і що Джеліос був справжнім. А з іншого, вона вважала це божевіллям, просто безглуздою вигадкою чи дурною фантазією і не більше.
      Сніданок пройшов не погано, батьки не діставали Ніку небажаними запитаннями, вони навпаки вдавали, ніби вчора нічого не сталося. Лора була трохи сонною, через те що вчора довго не лягала спати, чекаючи поки Ніка зайде її відвідати, але, на жаль, цього не сталося. Від цього Ніка відчула всередині киплячу провину.
      Уроки в школі пролітали напрочуд швидко, Ніка не припиняла думати про таємничий сон ні на секунду, за що і отримала дві незадовільні оцінки. Діна, Тім та Жанна не осмілювалися підійти до неї, адже вважали себе винними у вчорашньому інциденті, вони лише зрідка поглядали на її постать та про щось ретельно перешіптувалися.
      Після уроків Ніка твердо вирішила дочекатися їх, щоб прояснити ситуацію, та більше не давати їм недоцільних приводів для тривоги.
      - Ніка! - угледівши її Діна безтурботно помахала рукою. Тім Лаврик та Жанна Кетнер йшли поруч з нею, на їхніх обличчях був явний вираз невдоволення, який вони навіть не намагалися приховати. Жанна прискіпливо витріщилася на асфальт, і не наважувалася підняти голову, аби хоч краєм ока поглянути на Ніку. Відчуваючи небувалу незручність, Ніка невпевнено почовгала до друзів.
      - Я... - спантеличена Ніка не вспіла попростити вибачення, як Жанна залилася слізьми і кинулася прямісінько їй на шию.
      - Пробач, я така дурна, я не бажала тебе засмучувати... це була прикра випадковість. О, ні, це все моя провина! Так не повинно було статися, мені не потрібно було патякати таку нісенітницю. - вони незворушно стояли тримаючись одне за одного. Жанна голосно ридала, всі примітивні спроби Ніки її заспокоїти виявилися марними.
      - Все годі, - гарячково вигукнула Ніка і важко зітхнула, Жанна хутенько відірвала своє заплакане та почервоніле обличчя від її плеча і розгублено поглянула в розсерджені зелені очі, які заплющилися на якусь мить. - Я нікого не звинувачую, тут нема нічиєї провини, окрім моєї... і це я хотіла попросити у вас пробачення.
      Але чомусь її відверті слова подіяли на Жанну Кетнер зовсім по-іншому, чим Ніка собі сподівалася. Жанна ще більше розплакалася, від чого розтріпане руде волосся прилипло до її мокрого перекошеного лиця, та міцно вхопилася тонкими пальцями за комір Нікиного пальта.
      - Пробач! - не своїм голосом загорлала Жанна, що Діна аж підстрибнула від несподіванки.
      Тім обережно вхопив її руки та помалу відтягнув їх від зеленого пальта, тепер Жанна накинулася на нього і Ніка справді відчула значне полегшення.
      По дорозі додому друзі вирішили пройтися парком, це чудове місце знаходилося поруч з Нікиною вулицею. Зараз тут було дуже шумно: малеча весело бавилися з яскравим листям, підкидаючи його до верху. На дитячому майданчику, що знаходився у центрі парку, скрипіли гойдалки та лунав радісний сміх. Ніка та Лора частенько тут прогулювалися, особливо влітку тут можна було весело провести час. Тім посадив уже звеселілу Жанну на гойдалку та почав її з ентузіазмом розгойдувати. Ніка та Діна вмостилися на широкій, дерев'яній лавці, до них знову повернулося відчуття радості та спокою, ніби усе почало ставати на свої місця. Жанна була дуже задоволена такою великою увагою Тіма до неї, тому зовсім забувши про поганий настрій, не переставала голосно сміятися. Тім також не втрачав моменту аби повеселитися, час від часу він відбігав від гойдалки, щоб обсипати Ніку та Діну пожовклим листям. Діна Снігур не втомлювалася повторювати, що він поводиться, немов п'ятирічна дитина.
      Зненацька у Ніки запаморочилася голова, перед очима все стало жовто-коричневою плямою. Вона обхопила голову руками і зіщулилася, відчуття було таким наче їй скручували мозок. Скорчившись, Ніка обперлася об спинку лавки, намагаючись вгамувати це нестерпне відчуття, яке безщадно розривало її на дрібні шматки.
      - Все гаразд? Ти так побіліла! - занепокоєно вигукнула Діна, прискіпливо вдивляючись у перекошене та змарніле обличчя подруги.
      - Ой, не знаю... мабуть, я сьогодні не виспалася. - пробубніла Ніка, відчуваючи, як голова ставала важкою, немов камінь. Діна не припиняла хвилюватися, її очі зменшилися до вузьких щілин, від чого у Ніки перехопило дух.
      - Певне, тобі краще піти додому, ми тебе проведемо. - рішуче запропонувала Діна, зістрибуючи з лавки та розправляючи багрову спідницю.
      - Ні, не варто мене проводжати, нехай Жанна ще повеселиться, не хочу знову зіпсувати їй настрій.
      Ніка доклала неабиякі зусилля, щоб розслабитися та випрямити спину, аби хоч трохи заспокоїти свою подружку.
      - Тоді лише я піду з тобою. - вперто наполягала Діна, стиснувши руки в кулаки.
      - Уже все добре. - збрехала Ніка, її голова все ще жахливо боліла, змішуючи усі думки у незрозумілий, заплутаний клубок. - Я зможу дійти сама, ти ж знаєш тут всього декілька хвилин до мого будинку. - поквапливо додала вона, відчуваючи непереборну слабкість.
      - Гаразд. - з недовірою промовила Діна, сідаючи назад на лавку. - Як хочеш.
      Вона витягла з кишені фіолетової куртки MP3 плеєр, засунула чорні навушники у вуха і наспівуючи якусь мелодію, незадоволено відвернула від Ніки голову з прямим каштановим волоссям, яке акуратно спадало їй на вузькі плечі.
      Ніка зітхнула і швидко подалася з осіннього парку до свого дому. Не відчуваючи ніг вона хутко повалилася на ліжко. ЇЇ очі заплющилися, голова запаморочилася, а кінчики пальців почали нагріватися...
      Розділ четвертий
      Знайомство
      Місце в якому опинилася Ніка Мілевич скидалося на старі покинуті руїни: зі всіх сторін її оточували білі напіврозвалені стіни з розкиданим довкола камінням. Ніка зраділа, що був ясний день, бо мало хто хотів би опинитися в такому місці посеред ночі. Приглушені голоси долинали з самого центру руїн, Ніка попрямувала на цей звук. Вона проходила поміж високими, старими брилами покритих мохом та оминала глибокі земляні ями. Голоси ставали все гучнішими та чіткішими.
      Ніка заледве переставляла ноги. Рухатися, в домашніх капцях, джинсах та в'язаному синьому светрі, по кам'яних руїнах було доволі незручно. Крім того їй було дуже спекотно, піт градом лився по виснаженому обличчю.
      Нарешті вона дісталася до місця призначення, перед нею постала велика кругла площа, оточена напівзруйнованими, рельєфними стінами та колонами. Посеред площі двоє молодих людей змагалися у захоплюючому поєдинку, ще двоє зацікавлено спостерігали за ними. Висока дівчина з коротким рубіновим волоссям билася з дуже спритним юнаком, вибілене, довге волосся та спортивна комплекція робили його схожим на міфічного героя. Їхній одяг був цілком простим, але дечим відрізнявся від одягу, який звикла бачити Ніка. Дівчина була одягнена в чорні вузькі штани, червону футболку з трикутними вирізами на спині та чорні кросівки з металевими трикутними вставками. На білявому хлопцеві була біла лляна сорочка та світлі штани, які через бій перетворювалися на брудні та пошматовані.
      Ніка вважала що всі їхні дії були доволі жорстокими та грубими, але для них це схоже була лише звичайнісінька розвага. Дівчина та хлопець весь час сміялися та жартували, побоїще могло тривати ще довго, проте Ніка так захопилася спостереженням за цим дивним дійством, що не помітила, як необережно обперлася об розламану стіну, з якої відразу посипалися крихкі камені. Цей звук звісно привернув їхню увагу, всі четверо одночасно подивилися на Ніку, яка заледве зуміла втриматися на ногах.
      Дівчина з рубіновим волоссям найперша підбігла до сполоханої Ніки, що міцно притулилася до стіни, в її широких карих очах запалилася безмежна злість.
      - Заблукала? Тоді я допоможу тобі знайти дорогу! - її голос був таким же неприємним, як і її погляд.
      - Ні, я лише... - Ніка спробувала викарабкатися на стіну, але не втрималася і впала вниз. Всі інші вже наблизилися і нахилилися над нею, обличчя дівчини з яскравим рубіновим волоссям було найлютішим. Не наважуючись поворухнутися Ніка чекала, що буде далі. Її тіло неспинно тремтіло, а дихання було занадто голосним та уривчастим.
      - Зеноне, вона шпигувала за нами, її варто провчити! - крикнула дівчина і зненацька підскочивши, притисла Ніку до землі. До смерті налякана, Ніка спробувала звільнитися від її міцної хватки, але всі її відважні спроби виявилися невдалими.
      - Джеліос! - Ніка несвідомо прохрипіла це ім'я, воно чомусь саме в цей момент виринуло з її пам'яті, та вчепилася пальцями нападниці у руку. Навіжена дівчина, наче ошпарена, відскочила від скорченої Ніки і здивовано підняла брови.
      - Ти сказала "Джеліос"? - її голос змінився, тепер він був наповнений неприхованою цікавістю.
      - Так, я шукаю Джеліоса. - несміливо пробурмотіла Ніка, борсаючись на землі. Якщо це був єдиний шанс на порятунок, то вона готова була його використати. Всі четверо з підозрою переглянулися між собою.
      - Джеле, підійди сюди! - голосно гукнув білявий хлопець на ім'я Зенон, дивлячись в інший кінець площі. Ніка Мілевич лише щойно помітила його і затамувала подих. Незворушна постать нагадувала таємничу, витончену фігуру. Він сидів один на кам'яному виступі, зігнувши коліна та опустивши на них голову. Коли Зенон до нього звернувся, він підняв обличчя, енергійно зіскочив з кам'яної брили і направився до них.
      Ніка, не могла повірити, що то був той самий Джеліос, якого вона зустріла минулої ночі на кам'яному мосту. В її уяві він поставав зовсім іншим. Хлопець рухався швидко, тому довго чекати нікому не довелося. Одягнений в темно-синю футболку та джинси, він спинився біля Зенона, який все ще пронизував Ніку обуреним поглядом.
      Коротке та чорне, як смола волосся чарівно виблискувало під промінням спекотного сонця. На відміну від злісних очей дівчини з яскравим вишневим волоссям, його блакитні очі відображали доброту та розуміння. Він нахилився над Нікою та пильно вдивився у її заціпеніле обличчя. Невдоволено зиркнувши на його друзів, Джеліос допоміг їй підвестися.
      - Вона каже, що знає тебе, - чітко промовив Зенон, киваючи у бік незнайомки. - Це правда?
      Джеліос знову поглянув на сполохану Ніку, зіщуливши очі, ніби намагаючись пригадати хто ж вона така. Ніку охопив раптовий страх, вона добре усвідомлювала, що Джеліос не бачив її у темряві, тому зараз він просто не міг упізнати її обличчя. Від цієї думки всередині все похололо, заставляючи її ще дужче тремтіти. Залишився лише єдиний шанс, що Джеліос зможе упізнати її голос. Поглянувши на його сповнені вагань очі, Ніка спробувала видавити з себе хоча б одне слово. Але страх повністю паралізував її голос, тому з горла вирвався жахливий хрип.
      - То як? - гарячково проскрипіла крізь зуби рубіноволоса дівчина і стиснула руки в кулаки.
      - Аврея ти можеш так не квапитися? - спокійно мовив Зенон, розправляючи біляве волосся довгими рівними пальцями.
      Аврея невдоволено пирхнула. Здавалося, вона могла вибухнути безмежним гнівом щосекунди.
      - Він що не може сказати чи знає цю... - вона не встигла договорити, бо Джеліос пронизав її холодним поглядом, сповненим явним докору.
      - Чому ти ніколи не можеш утриматися від грубощів? - сказав він, від чого Нікине тіло значно розслабилося. Це був той самий голос, який вона чула з темряви на кам'яному мосту. Тепер не залишилося жодних сумнівів, що перед нею стояв справжнісінький Джеліос.
      Аврея похитала головою і майже впритул наблизилася до наляканої Ніки.
      - Якби ти знав її, то б відразу сказав про це. Вона навмисне пробралася сюди, щоб стежити за нами! А ти, такий добренький, хочеш витягнути її з халепи! - в широких карих очах спалахнула іскра, довгі міцні руки потягнулися до Ніки, намагаючись вхопити її за плечі.
      - СПИНИСЯ! - різко крикнув Зенон, Авреєні руки завмерли, не дотягнувшись до бажаної цілі. Ніка полегшено видихнула повітря, коли Аврея взагалі їх упустила та зробила назад декілька кроків.
      Ніка голосно прокашлялася, намагаючись прочистити захрипле горло.
      - Джеліос... - тихо, майже плачучи пропищала вона, відчуваючи як частішав її пульс.
      Джеліос схилив голову набік і мовчки ще декілька секунд не зводив блакитних очей з її перекошеного обличчя, на якому згасала остання надія.
      - Ніка, це ти? - він говорив так, ніби сам не міг повірити у власні слова.
      - То ви знайомі? - знову запитав нахмурений Зенон, порушивши тривале мовчання.
      - Так... здається, - зіщулившись відповів Джеліос. - Навіщо було її штовхати? - роздратовано додав він.
      Аврея скривила лице, від чого воно стало ще лютішим.
      - Дівчина сама впала! Невдаха. - зі злістю рявкнула вона і усілася на великому камені біля розтрощеної стіни.
      Джеліос відвів Ніку подалі від його невдоволених друзів. Вони зупинилися на тому самому місці, де він сидів до того як почалася вся ця колотнеча. Ніка нервово перебирала пальцями рук, вона зовсім не знала з чого почати розмову.
      - На мосту ти, наче, в темряві розчинилася, пішла навіть не попрощавшись. - нарешті сказав Джеліос, він був явно засмучений цим фактом.
      - Я не хотіла йти... так трапилося... я просто прокинулася. - Ніка запиналася, намагаючись підібрати вірні слова, але фрази виходили якимись незв'язними та доволі безглуздими.
      Джеліос здивовано розвів руками та схрестив ноги. Його волосся затріпотіло від легенького подуву вітру.
      - Ти знову думаєш, що я тобі приснився? - він скептично засміявся, опустивши голову. Ця ситуація забавно його повеселила.
      - Я кажу цілковиту правду! - обурено пискнула Ніка, нахмуривши обличчя та міцно обхопивши себе руками. Вона аж занадто сподівалася, що Джеліос зможе зрозуміти все без зайвих пояснень. Проте усі її сподівання розтанули за одну коротку мить, коли їхні погляди зустрілися. Блакитні очі були наповнені безмежною недовірою. Ніка стрімко підняла маленький камінь і зі всього маху жбурнула його об стіну. Джеліос знизав плечима.
      - Мені важко у це повірити... Це що якийсь безглуздий жарт?
      - Гаразд, давай залишимо цю тему, - Ніка більше не могла змагатися з його непробивним скептицизмом, вона розуміла, що зараз було марно щось доказувати. - Може тоді поясниш, чому та дівчина на мене накинулася? - крізь зуби додала вона, киваючи в бік Авреї.
      Він важко зітхнув та зіщулився.
      - Аврея інколи буває не при собі... - наморщивши лоба, почав він. - але вона хороший друг, принаймні хоче таким здаватися. Також Зенон їй довіряє, а це дуже багато значить для нас усіх. - Джеліос провів ногою по землі залишаючи довгий слід на сірій пилюці.
      - А хто ті двоє? - Ніка підняла руку і вказала на худорляву дівчину у тонкій брунатній сукні, з кудрявим золотистим волоссям, яка стояла біля Зенона, спершись об кам'яну стіну та малого золотоволосого юнака, який незграбно стрибав по площі імітуючи запеклий поєдинок.
      - Це - Даная Лутор, їй вісімнадцять і вона подружка Зенона Рейнола, на відміну від нього Даная терпіти не може поєдинки і все що з ними пов'язано, а той десятирічний хлопець - це її брат Александр, малий бешкетник, у всьому хоче бути схожим на Зенона, якому, так само як і Авреї Соллорі і Данаї нещодавно виповнилося вісімнадцять. - поглянувши на сонце, Джеліос зажмурив очі, його обличчя стало дуже яскравим.
      - Що це за місце? - Ніка озирнулася, проглядаючи напіврозвалені стіни, яким напевно було декілька сотень років.
      Джеліос здивовано округлив очі.
      - То ти не місцева?
      Незнаючі що відповісти, Ніка просто кивнула.
      - Це руїни старої частини міста... у мене є ідея. Ходімо! - Джеліос раптово пересмикнувся і вхопив Ніку за руку
      - Джеліосе, що ти надумав? - стривожено вигукнула вона, заклякши на місці.
      - О... зараз побачиш, до речі, друзі звуть мене просто Джелом. - поспіхом видихнув він.
      Вони залишали площу, Ніка знову озирнулася і зустрівшись з пронизливим поглядом Авреї, мимоволі здригнулася. Оминувши декілька довгих брил, старі посохлі дерева та розвалену арку, вони зупинилися на зеленому пагорбі, у підніжжя якого розмістилося невелике місто. Коли вітер відігнав білу пухнасту хмару, яка затуляла сонце, Ніка пару раз крутнула головою, аби упевнитися, що все це їй не ввижається. Пофарбовані у золотий колір дахи будинків, відбивали яскраве сонячне проміння і спалахували неймовірним сяйвом, серед якого виднілися вузькі ряди зелених дерев. З одного боку біля міста звивалася кришталево-прозора річка, а з іншого його оточували розлогі зелені пагорби. Ще деякий час Ніка стояла у повному заціпенінні, не маючи змоги повірити власним очам. У неї відібрало мову.
      Джеліос зовсім не милувався казковою картиною, ніби це було щось звичне та повсякденне, він лише пильно вдивлявся у видовжене від подиву обличчя завороженої Ніки.
      - Ласкаво просимо до Пеліону! - урочисто проказав він, піднявши руки доверху.
      - Це просто дивовижно. - нарешті прошепотіла Ніка, не відриваючи очей від сяючих дахів. - Це найчарівніше місто, яке я коли-небудь бачила. - у повному захваті додала вона.
      Джеліос похитав головою.
      - Пеліон доволі маленьке місто. Є ще багато чудових та величних міст: Герфінкс, Аредон, Леврор. - загинаючи пальці промовив він.
      - Не можу повірити, що існує щось прекрасніше за Пеліон. - Ніка вмостилася на траві, а Джеліос лише усміхнувся.
      - Найбільше Пеліон подобається мені навесні, коли дерева вкриті білосніжним цвітом і солодкі пахощі розносяться по його затишним вуличкам. - заплющивши повіки, промовив він, ніби відтворюючи у пам'яті ту неймовірну картину. - Поглянь туди, це Біла Вежа Шепоту, вона належить ще до старого міста, єдина серед руїн.
      Ніка вдивлялася у високу, білу циліндричну вежу, що знаходилася посеред пагорбів, найближче до розвалених стін, з гострим золотим наконечником, який впинався у блакитне небо.
      - А чому у неї така дивна назва - "Вежа Шепоту"? - поцікавилася Ніка, обпершись об лікоть та випрямивши ноги.
      Джеліос замислився на якусь мить.
      - В легендах згадується, що всередині на самому верхньому рівні кожен може почути шепіт вітру... але в дитинстві ми там часто вешталися і нічого крім дзвеніння у вухах я не чув. Поглянь ще туди. - він вказав на високу різнокольорову споруду, що знаходилася посеред золотавих дахів. Вона була оповита найрізноманітнішими кольорами, що робило її схожою на величезну веселку.
      - Що це?
      - Скляна будівля, вона побудована з декількох тисяч різнобарвних скелець. Але зараз вона вже не є такою популярною, люди лише зрідка відвідують її, аби помилувати зір. Колись я полюбляв частенько туди навідуватися.
      Джеліос сумно зітхнув, чорний блискучий чуб затулив його блакитні очі.
      - Щось не так? - тихо запитала Ніка, оглядаючи його раптово опечалене лице.
      - Все гаразд... просто згадав дещо. - нерозбірливо пробубонів він, відвернувшись від Ніки на декілька секунд.
      Аби не засмутити його ще дужче, Ніка не стала більше нічого запитувати, вона лише відчула, як раптове тепло почало огортати її руки.
      - До речі, - уже не таким похмурим голосом почав Джел. - Звідки ти знала, що я буду на цих руїнах? Ти ж не з Пеліону.
      - Е-е-е... - Ніка сама не знала, чому так сталося, можливо це було розпорядження долі, або звичайнісінький збіг, тому лише невпевнено знизила плечима. Хоч сама схилялася до варіанту з долею, яка знову влаштувала для них зустріч, на цей раз за більш сприятливих умов, незважаючи на інцидент з Авреєю. - Це випадковість.
      На Джеловому обличчя появилася недовіра. Він важко ковтнув повітря і зупинив погляд на руках Ніки, які намертво вчепилися у зелену траву.
      - Що це? - здивовано запитав він. Ніка також поглянула на свої руки, що були червоного кольору, немов варені раки. Якоюсь частиною своєї свідомості вона знала, що могло статися будь-якої секунди, а саме її сон повинен був закінчитися, хоч Ніка уже погодилася з думкою, що то взагалі був не сон.
      - Кінець. - прошипіла вона, явно не очікуючи, що все закінчиться так швидко.
      - Що значить "кінець"? - очі Джеліоса розширилися та наповнилися безмежною тривогою.
      - А те і значить! - у розпачі вигукнула Ніка, відчуваючи, як палають її щоки.
      - Я не розумію...
      Її думки перемішалися, усе було таким нестерпним, навіть вражаюче сяйво дахів будинків, здавалося Ніці згасаючим полум'ям. Джеліосу також стало не по собі, ніби якась істота виснажувала його зсередини, щось тягуче та холодне пробіглося по його наляканому обличчю.
      - Ти не вірив, що це сон...
      - Ніка, будь-ласка, не починай. - він заледве поворушив губами. Проте Ніка зовсім не зважала на його негативну реакцію, забагато плуталося різних думок, які просто примушували її говорити. Здавалося, що голова могла луснути у будь-яку мить.
      - Тепер я точно знаю що це не сон. Усе набагато більше... І якщо мені знову пощастить сюди потрапити, найвірогідніше що це буде кам'яний міст. - вголос розмірковувала вона, не зводячи розгублений погляд з червоних рук. - Просто повір своїм очам. - пошепки додала вона.
      - Ніка! - перелякано вигукнув Джеліос і його постать та все, що її оточувало змішалися у єдиний колір, який розтанув у суцільній темряві.
      А далі все було, як зазвичай, Ніка лежала на своєму ліжку, не в змозі поворухнутися, її тіло просто оніміло і здавалося величезним каменем. На дворі все ще був день, вона відключилася десь на годину, а той на дві. Не намагаючись піднятися, Ніка обмірковувала минулі події. Поза всякими сумнівами Джеліос був справжній, як і його дивакуваті друзі та прекрасний Пеліон, хоч вона все ще не могла знайти цьому розумного пояснення. Ніка лише щиро сподівалася, що колись зможе знайти відповіді на всі її запитання.
      Нарешті вона піднялася з ліжка, одягнула домашній одяг та добре розчесала волосся. Відклавши уроки на потім, вона зайшла до кухні, щоб перекусити. Лора сиділа за столом і уважно спостерігала, як мама готує овочевий суп, навіть допомагала їй нарізати овочі.
      - Уже прокинулася. - привітно мовила мама, стоячи біля плити. - Я забігала до твоєї кімнати. - додала вона, кидаючи у каструлю з киплячою водою, нарізані овочі.
      - Так, я трохи втомилася у школі... вирішила перепочити. А що на обід? - не бажаючи говорити про навчання, Ніка різко змінила тему.
      - Суп! - вигукнула Лора, показуючи на старанно порізану нею картоплю. - Але він ще не готовий. Якщо хочеш я можу зробити тобі бутерброд! - тоненьким голосочком пропищала вона, стискаючи у руці ножа. Ніка похитала головою, Лора щось пробурмотіла собі під ніс. Мама відібрала у неї ніж.
      - Це не іграшка. - суворо мовила вона.
      - Гаразд. - Лора винувато опустила голову, темні кучері упали на стіл.
      - Як там сьогодні у школі? - поцікавилися Ніка, сідаючи поруч із нею.
      Лора підняла голову і вражено подивилася на неї.
      - Чому ти запитуєш? - з підозрою пробелькотіла вона, не з водячи з Ніки широких брунатних очей.
      - Просто цікаво...
      - У школі все добре. - тихенько видихнула Лора, переводячи свій розгублений погляд на вікно
      Мама підійшла до неї та легенько погладила її по тендітному плечу.
      - Лора у тебе немає друзів. Як це може бути "добре"? - схвильовано мовила вона, не забираючи руки з плеча.
      - У мене є друзі... - невпевнено прошепотіла Лора, розглядаючи свої тоненькі пальці.
      - Твоя вчителька казала, що ти не хочеш ні з ким спілкуватися. Вона розповіла мені, що на перервах ти завжди щось малюєш і ні з ким не розмовляєш. - наполегливо продовжила мама.
      - Мені не потрібні друзі у школі! - Лорині очі наповнилися слізьми. Ніка здригнулася і пригорнула її до себе. Мама зітхаючи знову переключилася на приготування супу.
      Вони обідали у повній тиші. Лора все ще тихенько схлипувала, не наважуючись подивитися ні на кого з них. Мама також була знервована. Напружений настрій передався і Ніці. Її апетит повністю пропав, тому вона просто розглядала тарілку з супом не бажаючи його куштувати.
      - В мене є справжній друг. - тихо сказала Лора, встаючи зі столу. Її тарілка була такою ж повною, як і в сестри. Кинувши на маму докірливий погляд, вона хутенько вибігла з кухні. Ніка незворушно залишилася сидіти на своєму місці.
      - Ніка, поговори з Лорою. Я не знаю, що з нею коїться. Її вчителька наполягає, щоб ми відвели її до психолога.
      - Мамо, я не думаю, що все настільки погано. - якомога спокійніше промовила Ніка, розгладжуючи волосся. Проте її слова не полегшили напружену атмосферу. Обличчя її матері набуло ще більш схвильованого виразу.
      - А малювати вигаданих друзів у її віці. Це нормально? - знервований голос пронісся по кухні.
      - Я бачила ті малюнки, в них не має нічого небезпечного. - Ніка також настоювала на своєму.
      - Все-таки поговори з нею. Ти єдина з ким вона дружить... - мама закрила обличчя руками. - Я просто не розумію, що тут відбувається. Спочатку ти поводишся якось дивно, потім Лора починає уникати людей. Невже це все пов'язано з тим нещасним випадком?
      Горло Ніки міцно здушилося, вона ковтнула якомога більше повітря. Знайоме ім'я знову прогуділо у її пам'яті. Вона міцно стиснула ложку у руці, від чого набрякли пальці, аби не дати трагічним спогадам знову проявити себе.
      - Думаю, що це не пов'язано з цим... у багатьох дітей виникають подібні проблеми. Сподіваюся, що скоро все минеться і вона знову стане собою. Варто лише трохи почекати, я зроблю все, що в моїх силах. - затрудняючись, висказала Ніка, борючись з гнітючими думками, що зненацька заполонили її голову.
      Обличчя її матері сповнилося надією.
      - Сподіваюся усе так і буде.
      - Все буде добре. - пообіцяла Ніка, не зважаючи на сумніви в голові, що наганяли на неї погане відчуття.
      Видавивши з себе мляву і не досить переконливу посмішку, Ніка стрімко зістрибнула зі стільця та залишивши на столі тарілку з супом, подалася до своєї кімнати. Вечора вистачило для того, що виконати домашнє завдання ( На щастя задано було зовсім трохи: два номери з алгебри, з якими Ніка так і не змогла впоратися та вивчити на пам'ять короткого вірша з літератури, який у же через два прочитання надовго залишився у її пам'яті), послухати спокійну музику та переглянути декілька журналів про визначні відкриття людства.
      Цієї ночі, Ніка як ніколи сподівалася потрапити до Пеліону, тому на всяк випадок вона залишила піжаму у шафі. Вдягнувши зручні джинси, спортивну кофту та добре вимиті старі кросівки, Ніка підбила подушку, щоб уникнути набрякання шиї, і вмостилася на ліжку. Заплющивши очі, вона з десяток разів промовила слово "Пеліон", думаючи, що таким чином її шанси потрапити до світу снів суттєво збільшаться. І, на щастя, Ніка не помилилася. Майже відразу після того, як вона заплющила очі, перед нею з'явилося доволі знайоме місце. Вода знову шуміла, нагадуючи таємничу мелодію, звуки якої могли заворожити кого завгодно.
      Незворушна постать стояла на оповитому півтемрявою узбережжі - то був Джеліос. На його тьмяному обличчі повністю були відсутні емоції, він лише безперервно зиркав холодним поглядом на розгублену Ніку, яка також заціпеніла на місці, не знаючи чого очікувати далі.
      - Це безглуздя якесь! - знервовано вигукнув Джеліос, по кволому голосу можна було сказати, що він був у повному потрясінні. - Усе здається несправжнім. Цілковите божевілля. - збентежено продовжив він, хоч його обличчя все ще не позбулося кам'яного виразу.
      - Я знаю. - тихо сказала Ніка, роблячи декілька кроків в його бік. Джеліос здригнувся, проте залишився стояти на місці. Запала довга мовчанка, плеск води здавався набагато голоснішим.
      - Ти ще довго будеш так стовбичити, Джеле? - не стрималася Ніка. - Наче старий дуб. - майже беззвучно додала вона.
      - Що? - здавалося, Джеліос знаходився у зовсім іншому місці.
      - Скільки це ще буде тривати? Коли ти нарешті зможеш усвідомити правду?
      - Ніка, я...- запнувся він, піднімаючи руку до наморщеного лоба.
      - Тільки не говори, що тобі потрібен час. Навряд чи щось зміниться. Притому я змогла повірити, як ти виразився, у весь цей абсурд, тепер настала твоя черга зробити крок уперед. - вибагливо проговорила Ніка, відчуваючи нестерпне тремтіння, яке зводило їй коліна.
      - Ти думаєш легко бачити, як людина тане у повітрі? Коли ти зникла з пагорба, я подумав, що збожеволів. Цьому не існувало жодного розумного пояснення. До того ж це застало мене зненацька. - стривожений голос змішувався з плескотом води і здавався набагато трагічнішим.
      - Стривай, я попереджала про кінець. - сіпнувшись, Ніка сіла на траву, та зігнувши коліна, схилила на них голову.
      - А я навіть уявити не міг що він буде саме таким. - досить драматично прокашлявся Джел. Перші зорі почали спалахувати на вечірньому небі. - Але зустрівши тебе першої ночі на мосту, я зрозумів що це була не випадковість. Особливо зважаючи на обставини... - похмуро продовжив він.
      - Які обставини? - нічого не розуміючи спитала Ніка. Але Джеліос промовчав, схиливши голову на бік, його зіщулену постать огортала темрява.
      - Тепер я знаю, що можу змиритися з усіма незвичними речами. - ігноруючи попереднє запитання, приглушено мовив він.
      - Це означає, що ти не боїшся мене? - з надією запитала Ніка. У повітрі пролунало голосне зітхання.
      - Що? Ти гадала мені страшно? - дзвінко та невимушено засміявся він.
      - А хіба ні? - розгублено засумнівалася вона, підскочивши на ноги.
      - Дурниці! - вигукнув Джеліос, не зупиняючись сміятися. Ніка обережно підійшла до нього і підняла руки вверх.
      - Ау-у-у-у.
      - Що ти робиш? - здивувався він.
      - Намагаюся тебе налякати. - після цих слів вони обоє вибухнули радісним сміхом з яким зливався безперервний потік темної води.
      Потім Джеліос розповів Ніці історію його світу. Про культури, релігії, науку, найвидатніші відкриття та ще багато різноманітних фактів, які цілковито перемішалися у Нікиній голові. Проте вона не переривала Джела, тому що він був дуже захоплений своєї розповіддю. Він навіть не забув згадати широкомасштабні війни, які час від часу охоплювали його світ, проте як не дивно вони ні разу не торкалися Пеліону. Зате старе місто, руїни якого знаходяться у Пеліоні, було зруйноване під час великого землетрусу. З цього всього Ніка зробила висновок, що їхні світи дужі схожі, не зважаючи на деякі розбіжності у релігії та науці.
      Ніка, також пообіцяла, що завтра відразу після школи спробує знову потрапити до Пеліону. Звичайно, вона не звикла дрімати удень, але їй прийдеться призвичаїтися до цього, якщо вона й надалі буде потрапляти до нового світу. Джеліос в свою чергу пообіцяв знову чекати її біля старого, кам'яного мосту.
      Можливо, Джеліос помітив, що Ніці ставало нудно чи просто його історії вичерпалися, словом, він закінчив свою довгу лекцію по ознайомленню з його світом. Ніка полегшено зітхнула, тому що вона вже не почувалася, як на безкінечному уроці. На жаль, її полегшення тривало не довго. Джеліос попросив її розповісти щось про її світ, і Ніка не змогла відмовитися. Її розповідь не була такою ідеальною, як його, вона весь час запиналася намагаючись пригадати важливі історичні події. Та пам'ять її підводила, тому факти виходили якимись перекрученими та неточними, в ці моменти Ніка жалкувала, що не була уважна на уроках історії.
      Джеліос дуже пильно слухав, не пропускаючи жодного її слова, через що Ніці ставало не по собі. Адже іноді вона патякала такі дурниці, що в горлі аж пересихало від сорому. Проте Джеліос вдавав, ніби нічого не помічав. Лише час від часу їй здавалося, що він втримує посмішку. Ніка застигла на місці, коли зрозуміла, що заговорившись, вона сплутала Антарктиду з Африкою і сказала, що перша вкрита безмежними пустелями і що там панує вічна спека, а в Африці віками лежить кілометрова крига. Проте Джеліос подумав, що так воно і є насправді. Його питання щодо подробиць також ставили Ніку у глухий кут. Вона весь час уникала відповіді, посилаючись на погану пам'ять.
      Нарешті темрява, голос Джела та мерехтливі зірки почали зникати. Нікині руки стали дуже теплими, вона збагнула, що знаходиться у своїй кімнаті. До ранку залишалося якихось пару годин. Не змігши знову заснути, Ніка просто нерухомо лежала на ліжку, вдивляючись у пожухлу стелю. Удень її очікувала ще одна цікава мандрівка до Пеліону і вона щиро сподівалася, що Джелу вистачило її інформації, тому вони не стануть продовжувати розмову про історію їхніх світів.
      Розділ п'ятий
      Пеліон
      Наступного дня, відразу після шкільних занять, не гаючи часу Ніка зручно вмостилася на своєму ліжку та накинула на себе коричневу ковдру. Заплющивши очі, вона очистила голову від усіх зайвих думок, лише так їй вдалося б швидко заснути. Через декілька хвилин перед нею з'явилося усміхнене обличчя Джеліоса. Його чорне, акуратно зачесане волосся чарівно виблискувало у сонячних променях.
      - Саме вчасно! - радісно вигукнув він, поглядаючи на невеличкий чорний годинник на лівій руці.
      День виявився доволі спекотним. Ніка заледве дихала у в'язаній сірій кофті, в якій вона просиділа на уроках, синіх джинсах та теплих осінніх черевиках, які вона так і не спромоглася скинути. Ніка відверто шкодувала, що не додумалася переодягтися у більш підходящий одяг. На відміну від Ніки Джеліос був одягнений відповідно до погоди. На ньому виднілася легка чорна футболка з якимсь незрозумілим написом на грудях, темні джинсові шорти та білі спортивні кросівки.
      - Бачу, ти не надто переймалася тим, що одягти. - з неприхованою посмішкою сказав Джеліос, окидаючи проникливими очима зовнішній вигляд Ніки. Його зацікавлений погляд зупинився на черевиках.
      - Я й гадки не мала, що тут така спека, як в Африці. - спробувала виправдатися вона, зніяковіло переступаючи з ноги на ногу.
      - Стривай, ти ж казала, що Африка покрита льодом. - здивовано мовив Джеліос, наморщивши лоба та розмірковуючи чи він раптом чогось не наплутав.
      Ніка розгублено обстежувала свої зігнуті гачками пальці. Вона трохи розізлилася на Джеліоса, за те що він має таку хорошу пам'ять.
      - Е-е-е...розумієш... - вона намагалася швиденько щось вигадати, аби викрутитися з цієї незручної ситуації. - Ну, так... половина Африки вкрита вічною кригою, а інша половина - безмежними спекотними пустелями. - Ніка наївно знизила плечима та закотила повіки. Джеліос явно зрозумів, що тут щось не так, його зосереджене обличчя було сповнене роздумами. Ніка голосно прокашлялася, аби відволікти його від серйозних думок.
      - Навряд чи тобі буде комфортно в цьому одязі пересуватися на такій спеці.
      - Ми кудись збираємося? - щиро поцікавилася вона, не звертаючи уваги на його безцеремонну широку посмішку.
      Джеліос знову зиркнув на ручний годинник.
      - Так. Зенон порадив відвідати Зака та Кору. Це наші добрі друзі, що займаються наукою. Ймовірно, вони зможуть пояснити, як все це відбувається. - поспіхом вимовив він.
      Ніка збентежено округлила зелені очі, в яких спалахнуло роздратування.
      - Стривай! Ти що розповів Зенону про мене? - водночас її підвищений голос був здивованим та стривоженим. - І що значить "Як все це відбувається"?
      Джеліос зніяковіло заціпенів на місці.
      - Звичайно, я розповів Зенону, Данаї та Авреї, тому що я не маю ніяких таємниць від своїх друзів, тим паче, що вони також хочуть допомогти. А Зак та Кора спробують дізнатися більше про твої появи у нашому світі. - спокійно пояснив він, все ще не рухаючись.
      - Що? Аврея також знає? - Ніка не помітила, як перейшла на крик, адже вона зараз найменше хотіла, аби злюча рубіноволосу дівчина дізналася її таємницю.
      - Усе добре. - мелодійно промовив Джеліос, взявши її за руку. - Аврея не заподіє тобі зла. Вона зовсім не така погана, як ти гадаєш. Ми всі хочемо тобі зарадити. - його безмежно блакитні очі зупинилися на спохмурнілому від такої раптової звістки обличчі Ніки, яка зовсім не могла розібратися у своїх заплутаних відчуттях.
      - Але... це була моя таємниця. - пробубоніла вона, стримуючи сльози.
      Джеліос опустив голову.
      - Пробач. Якби я знав, що це тебе так засмутить, то ніколи не став би цього робити. - винувато сказав він. Ніка відчула, як всередині все почало стискатися, заважаючи їй вдихати тепле повітря. Вона зовсім не бажала, аби Джеліоса наповнювало гнітюче відчуття провини.
      - Ні, ні... - голосно зітхнула вона, заплющивши очі, аби не бачити його скривленого від болі, лиця. - Можливо, все повинно бути саме так. - її голос був дуже тихим.
      - Не сердься. - благальним тоном сказав Джел.
      - Вони хоч повірили тобі? - цілком спокійно запитала Ніка, дивлячись на безперервний потік води. - Чи зважили, що ти несповна розуму?
      - Так, але спочатку вони подумали, що я з'їхав з глузду, та все-таки мені вдалося їх переконати. - гордовито похвалився він, почуваючись значно спокійніше.
      - Тоді ходімо, бо я вже не в силах витримати таку спеку. - Ніка вказала на вузьку дорогу, яка пролягала від старого мосту і вела до міста.
      - Зачекай! Буде ліпше якщо ти переодягнися у щось зручніше, принаймні ти не втомишся так швидко.
      - Але я не взяла з собою запасного одягу! - саркастично пробубоніла Ніка, оглядаючи його серйозне обличчя.
      - Я зовсім не це мав на увазі. Ти можеш узяти одну з моїх футболок, гадаю вони повинні тобі підійти. От тільки що робити зі взуттям? Боюся, моє буде для тебе завеликим ... Знаю! - радісно вигукнув Джеліос, дістаючи пальцями з кишені мобільний телефон. Він відійшов на кілька кроків, тому Ніка не змогла почути його телефонної розмови.
      - Даная принесе для тебе туфлі. Ми дочекаємося її у мене вдома, а звідти всі троє підемо до Зака та Кори. - розпорядився Джеліос засовуючи назад до широкої кишені сірий мобільний телефон.
      - Гаразд. - без жодних вагань погодилася Ніка, відчуваючи, як спека починала докучати.
      Вони швидко крокували по золотавій бруківці, поміж двох та трьохповерховими будинками з сяючими дахами, безмежне світло яких сліпило очі. Деякі вулиці, по яких вони проходили були занадто вузькими, що йти їм приходилося один за одним. Зелене гілля дерев виглядали майже з-за кожного будинку і милували зір приємним освіжаючим кольором. Нарешті втомлена Ніка та Джеліос вийшли на доволі широку та довгу вулицю, бруківка якої виблискувала надзвичайною чистотою.
      - Це головна вулиця, вона називається Ясна. - промовив Джел. - Я живу на іншому кінці.
      Ніку навіть не здивувала назва вулиці, адже як-не-як слово " Ясна" тут було цілком доречне. Згустки світла буквально плавали у повітрі, затуляючи блакитне небо.
      - Це казка. - у захваті вигукнула вона, відчуваючи, як по обличчі стікав липкий піт.
      Джеліос усміхнувся.
      - А для когось це реальність.
      - Але не для мене. - зітхнула Ніка, протираючи долонею запітнілого лоба.
      - Ти помиляєшся. - м'яко сказав Джеліос, його обличчя було оповите вражаючим сяйвом, тому шкіра була немов покрита золотом. - Якщо ти тут, значить усе справжнє і для тебе.
      - Можливо... - сумніви щодо сну все ще не полишали її.
      - Усе справжнє! - знову повторив Джеліос і вони продовжили йти далі. Подив Ніки збільшувався з кожною хвилиною, вона помітила, що волосся жителів Пеліона було лише світлих, яскравих кольорів: золотаве, біляве, руде та яскраво-червоне, здавалося лише Джеліос був єдиним винятком, волосся якого було чорним, як смола. Проте на відміну від пеліонців, Джеліос також мав невід'ємне світло, яке ринуло не від зовнішнього вигляду, а з його середини, зокрема з очей, які завжди були наповнені незгасаючою іскрою добра. Місцеві, немов губки, вбирали у себе яскраве сонячне світло, але Джеліос цього не потребував, він був сам джерелом безмежного сяйва. Ніка відчула, як її нюх почав огортати солодкий, квітковий запах, від якого голова наповнювалася безмежною легкістю.
      - Трояндова площа. - коротко пояснив Джеліос, коли вони пройшли черговий будинок, і вказав на чималу квадратну площу, оточену великою кількістю червоних троянд. Посеред площі височіла золотиста колона, перед якою красувався невеликий круглий фонтан, зведений на трьох кам'яних тиграх.
      - Тут усі такі жваві? - зіронізувала Ніка, зацікавлено оглядаючи людей на площі, на якій час, немов уповільнився. Один білявий пеліонець нерухомо стояв біля чудернацького фонтану, не відводячи погляду від кришталевих крапель води. Ще декілька худих, кудрявих дівчат вмостилися навколо трояндового куща і передавали один одному якийсь конверт. Три огрядні дами, одягнуті у довжелезні бурштинові, мереживні сукні та обперезані білими поясами, співали біля колони повільну оперну пісню, і коли вони брали високі ноти, Ніці доводилося закривати вуха. Ще декілька пеліонців товпилися біля відкритого кафе, яке розташовувалося обабіч площі, за широкою лінією трояндових кущів.
      - Тут ніхто ніколи не поспішає, особливо літом. Пеліонці люблять насолодитися життям на повну. - уточнив Джеліос. - Колона сонця - це символ нашого міста. В день весняного рівнодення, вона спалахує найпотужнішим сяйвом, що здатне повністю осліпити людину. Тому в цей день пеліонці не висовуються з будинків та завішують вікна темними занавісками.
      Ніка прикипіла поглядом до кам'яної скрині, що стояла на п'єдесталі в одному з кутків Трояндової площі.
      - Що це? - поцікавилася вона.
      Джеліос зіщулив очі, ніби та скриня одним своїм виглядом відштовхувала його.
      - Скриня бажань. - ледь чутно проскрипів він. - Кожен може кинути туди записане на папірці своє заповітне бажання. Існує певна вірогідність, що воно здійсниться.
      - Але ти у це не віриш. - стверджувально промовила Ніка, оглядаючи його спохмурніле лице.
      - Так. - коротко відповів він. - Принаймні, мої бажання не справдилися.
      Ніка заперечно похитала головою.
      - Вони ще можуть здійснитися у майбутньому!
      - Цього не станеться. - суворо відказав Джеліос, зробивши декілька кроків уперед. Ніці стало дуже цікаво, які саме бажання він загадав, проте вона не стала допитуватися, аби не втручатися у його надто особисті справи. Зненацька до них почав наближатися високий з світло-вишневим кошлатим волоссям хлопець у блискучому червоному піджаку та вузьких фіолетових джинсах. Він був трохи старший за Джеліоса, дев'ятнадцяти чи двадцяти років.
      - О, ні. - розчаровано зітхнув Джеліос, взрівши дивакуватого хлопця. - Тільки нічого не бери у нього. - встиг сказати він, перш ніж чудак наблизився впритул. В одній руці він міцно стискав велику картонну коробку, а в іншій маленькі різнобарвні папірці.
      - Привіт, давній друже!... тобто, давній знайомий! - голосно виправдався він, помітивши несхвальний погляд Джела.
      - Тідей Спаркс. Не очікував тебе тут побачити. - трохи байдужим голосом промовив Джел, доторкнувшись рукою до чорного волосся та театрально закотивши повіки.
      - Життя мінливе, мій друже... добре... добре просто знайомий. Жаль, що ми не стали такими близькими, щоб я міг назвати тебе другом. Адже час біжить, немов неспинний потік води, який вимиває під собою щільний ґрунт та підточує усілякі камінці. І безжальне спекотне сонце огортає все навколо та висушує той дзвінкий струмок, який здатен зруйнувати цілі міста на своєму шляху. І з кожним ударом серця, я щиро сподіваюся, що настане та пора, коли ми знову зможемо шукати божевільних пригод на наші легковажні голови як у давні добрі часи. Зенон Рейнол, Джеліос Кіферон та Тідей Спаркс - ця трійця зможе змінити світ! - низько кланяючись сказав він, через що сіра коробка ледве не висковзнула з його руки.
      - Закінчив? - з виразом безмежної нудьги на обличчі, спитався Джеліос.
      - О, так. Це була чудова промова, можна сказати найкраща. - улесливо усміхнувся Тідей, оголяючи рівні білі зуби.
      - Якщо я не помиляюся, ще рік тому ти переїхав до Аредону.
      - Звичайно ти не помиляєшся Джеле Кіферон, мій дру... знайомий! Проте, як кажуть, де сонце гріє там і серце тліє... Словом, мені знову запропонували мою стару, добру роботу, і я не зміг відмовитися від цієї раптової пропозиції. - вертячи головою, пробелькотів він.
      - Зрозуміло, значить ти знову забиваєш людям баки.
      Але Тідей вдав, ніби не почув його останніх слів і швидко, перш ніж Джел встиг відкрити рота, сунув Ніці у руку згорнутого рожевого папірця.
      - Безпрограшна лотерея для чарівної дами! - урочисто промовив він, незважаючи на відкрите невдоволення Джела. Ніка ще якусь частку секунди стискала папірець, сумніваючись чи потрібно його взагалі розгортати. Проте після прискіпливого погляду Тідея, вона все-таки насмілилася розвернути його.
      - Е-е-е - Ніка звузила очі, намагаючись розібрати неакуратний дрібний почерк.
      -Чудово! - з ентузіазмом вигукнув Тідей, хапаючи у неї папірець. - Ви виграли два безкоштовних квитки на Піщаний Фестиваль.
      Він засунув руку до коробки і витяг дві білі пластмасові пластинки з випуклими чорними літерами та жовтою печаткою.
      - Ось. Через тиждень ви зможете потрапити у надзвичайний світ піщаних фігур. - він граційно вклав квитки у Нікину руку.
      - Я... - Ніка поглянула в Джелове обличчя, той змирившись кивнув.
      - От і добре, - зрадів Тідей Спаркс. - О, мало не забув. Ще один маленький сувенір. - хутко додав він, витягаючи з коробки іграшкового ведмедика з буквою "М" на животі. Віддавши іграшку Ніці, він швиденько пробурчав якусь пісеньку і пошкандибав до натовпу людей, що збирався біля кафе.
      - А він смішний. - голосно сказала Ніка, розглядаючи білі пластинки у руці, коли вони покинули Трояндову площу і рухалися далі по вулиці, до Джелового дому. В одну мить їй здалося, що м'язи на його лиці сіпнулися.
      - Хм...можливо. Він ще той дивак. Ця безкоштовна лотерея, яку він поширює серед пеліонців, просто рекламний хід компанії "Матерія", що займається виробництвом найбільш розповсюджених товарів, як і в Пеліоні так і в інших містах. Дивись на іграшці викарбуваний її логотип. - він вказав на червону літеру "М" з хвилястим хвостиком.
      - То квитки не справжні? - з сумом запитала Ніка, яка вже вспіла уявити величезні чарівні та химерні фігури виліплені з вогкого піску.
      - Ні. Квитки цілком реальні. Я навіть більше чим переконаний, що Тідей також буде присутнім на тому фестивалі, аби не упустити можливість розповсюдити рекламу. - хутко пояснив він пришвидшивши ходу, через що Ніка вже майже бігла.
      - І ми підемо туди?
      - Не знаю чи варто це робити. Принаймні мені те місце завжди здавалося досить похмурим. Не розумію, що пеліонці в тому знаходять. - нахмуривши брови сказав Джел.
      - Ну, будь-ласка. Це ж так цікаво. - Ніка подивилися на Джеліоса таким благальним поглядом, що у нього не залишилося вибору, як погодитися на її прохання.
      - Гаразд. - зітхнув він. - До речі, ми вже прийшли. Ось тут я живу.
      Ніка та Джеліос спинилися біля трьохповерхового будинку з дивними кованими балконами та ввійшли до єдиного під'їзду. Всередині було доволі затишно: на рівних блакитних стінах висіли старі, в деяких місцях протерті, картини з пейзажами, на вікнах були розставлені зелені вазони у глиняних горшках. Піднявшись на другий поверх Джеліос зупинився біля великих дерев'яних дверей на яких висіла вирізьблена з жовтого металу цифра вісім. В його руках забряжчали ключі, за мить двері були відчинені.
      Квартира була досить просторою, стеля сягала понад трьох метрів висоти. Зайшовши до світлої, квадратної вітальні, Ніка вмостилася на великому коричневому шкіряному дивані, що стояв у центрі кімнати. Джеліос подався до своєї кімнати по футболки. Поклавши поруч з собою квитки та іграшкового ведмедика, Ніка почала роздивлятися вітальню. Крім великої шафи з безліччю полиць, на яких знаходилися різноманітні дрібні речі, та невеликого скляного столика, у кімнаті знаходилася велика кількість зелених кімнатних рослин. Маленькі вазони були розставлені на всіх полицях, а деякі ще й на підлозі вздовж стіни. Ще якесь високе дерево з широкими темно-зеленими листками, які діставали до стелі, знаходилося у лівому кутку. Ніці здалося, що вона перебувала у ботанічному саду. Джеліос повернувся через декілька хвилин, тримаючи у руках складені футболки.
      - Ось все що знайшов. - захекано проговорив він, кладучи одяг на диван.
      - Думаю, цього вистачить. - засміялася Ніка, дивлячись на купу футболок.
      - Можеш не турбуватися, вони всі ретельно випрані. - підморгнув він, дивлячись на її спітніле обличчя. - Ти вибери собі щось, а я поки принесу випити. Тобі сік чи воду?
      - Воду! - захрипло випалила Ніка, відчуваючи невелику спрагу. Джеліос подався на кухню. Поміж чорних футболок, знаходилися дві сині, Ніка взяла одну із них. Знявши теплу, в'язану кофту, вона хутко накинула Джелову футболку, хоч та виявилася трохи довгуватою.
      - Тобі личить. - позаду пролунав схвальний голос. Ніка різко обернулася, Джеліос стояв біля неї з двома склянками води.
      - Не чула, як ти зайшов. - пробурмотіла вона, беручи склянку.
      Джеліос усміхнувся.
      - Даная повинна прийти з хвилину на хвилину. - повідомив він. Ніка кивнула, розправляючи футболку по краям.
      - Ти живеш один? - поцікавилася вона, не виявивши ознак проживання ще когось у цій квартирі.
      - Ні, з Піранью! - усміхнено відповів Джеліос, показуючи на вікно, де на підвіконні стояв невеликий круглий акваріум з маленькою жовтою рибкою у тонкі сині смужки, яка чомусь застигла на місці.
      - Піранья? - перепитала Ніка, підійшовши ближче до акваріума, щоб краще роздивитися цю мініатюрну рибку, яка зовсім не була схожою на хижу жительку Амазонки. - І чому вона не плаває? Може їй зле?
      - Піранья - це її ім'я. Так назвав її мій брат, тому що вона має занадто хороший апетит. - пояснив він. - Це лінива риба... Біон завжди робив так, щоб розворушити її. - замислено додав він, барабанячи пальцем по тонкому склу акваріуму. Яскрава риба швидко відреагувала на його раптову дію, здригнувшись та заворушивши хвостом, вона почала повільно плавати по колу.
      - От бачиш! - з усмішкою вигукнув він. - В брата це завжди діяло.
      - Ти ж сказав, що живеш один? - здивувалася Ніка, роззираючись довкола.
      - Так один... А що?
      - А хіба твій брат не з тобою живе?
      - Він ... загинув. - прошепотів Джеліос, дивлячись собі на ноги. Його обличчя було кам'яним, проте блакитні очі були наповнені гірким болем.
      - Пробач, я не знала... - тремтячим голосом промовила Ніка, відчуваючи, як тремтять її коліна.
      - Ні, не переймайся. Минуло вже достатньо часу, майже три роки, і я змирився. Біон аж занадто захоплювався рослинами. - Джел вказав на численні кімнатні вазони. - Він колекціонував їх. Це єдине, що залишилося мені від нього. Ну і риба... вона була його улюбленицею. Він навіть інколи називав її "моя люба". Біон Кіферон був хорошою людиною, він дуже любив вивчати різні науки. Він взагалі не уявляв свого життя без навчання, чого звичайно не скажеш про мене, і зміг би розказати тобі про наш світ набагато більше чим я... Його знання вражали багатьох.
      - Мені прикро. Я не хотіла засмучувати тебе. - міцно стиснувши пальці, прохрипіла Ніка, її погляд був прикріпленим до його заціпенілого від напруження лиця.
      - Ні, що ти! Це не твоя вина. Я просто захопився згадками про нього. - побілів він.
      - А де ваші батьки?
      - Не знаю. Ми виросли у нашого дядька. Зараз він живе на краю міста. Я інколи відвідую його, хоча він завжди надавав перевагу Біону. Після його смерті дядько став дуже замкнутим та відчуженим. - нервово дихаючи відповів Джеліос.
      Їхню сумну розмову, перебив гучний дзвінок у двері. З обличчя Джеліоса зникла напруженість.
      - Це Даная. Я відчиню. - полегшено вимовив він, прямуючи до вхідних дверей.
      Наступної миті до кімнати вбігла захекана Даная з жовтим пакетом у руках.
      - Ось, тримай. - дзвінко мовила вона, простягаючи Ніці пакет. - Спортивні туфлі. - пояснила вона, дивлячись у здивоване обличчя Ніки, яка відразу взяла пакунок.
      - Так, дякую.
      - По-моєму футболка завелика. - зауважила Даная, дивлячись на недолуге вбрання Ніки.
      - Нічого. - зніяковіло сказала Ніка, сподіваючись закінчити обговорення її зовнішнього вигляду. На щастя, втрутився Джеліос.
      - Ти бачила сьогодні Зенона?
      - Так. - сердито відповіла Даная, скрививши обурене лице та швидко сідаючи на дерев'яний стілець. - Він та Аврея будуть сьогодні у Зака. - ще більше спохмурніла вона. Ніці, здалося, що їй не подобається Зенонова компанія.
      - Щось сталося? - поцікавився Джеліос також помітивши її невдоволення.
      Даная підстрибнула, пирхнула собі щось під ніс і піднесла руки до голови.
      - Що тут може статися? - заревіла вона. Джеліос явно не сподівався, що вона так зреагує, тому підійшов ближче та взяв її за тонку руку, яка тим часом намертво вхопилася у золотисте, кудряве волосся.
      - Все добре.
      Джеліос говорив дуже тихо, намагаючись її заспокоїти, проте Даная ще більше розійшлася. Тепер її руки вчепилися у волосся Джела, який якомога м'якше намагався їх відірвати, але усі його спроби виявилися марними. Сльози не переставали литися з її засмучених очей.
      - Добре? - Даная Лутор сіпнулася і почала витирати рукою уже почервоніле обличчя. Джеліос скористався цим і повільно стягнув зі свого чорного волосся її іншу руку. - Він вештається з нею. - вона пробігла по кімнаті, взяла з полиці пакуночок паперових серветок та повалилася ридати на коричневий диван.
      Все-таки Ніка не помилилася, Даная справді була занепокоєна тим, що Зенон проводить час з Авреєю. І тепер це бентежило не лише її. Джеліос розгублено спостерігав, як вона промокала сльози пурпуровими серветками та складала їх купкою на прозорий стіл. Ніка підійшла до дивану і забрала два пластмасові квитки на Піщаний Фестиваль, аби Даная їх не розчавила.
      - Ми теж збиралися піти туди! - заверещала Даная, побачивши квитки. - Тепер я навіть бачити його не хочу. Хай тільки спробує попастися мені на очі!
      Джеліос крутнувся на місці.
      - Ти ж знаєш, Зенон любить лише тебе.
      Ніка стояла осторонь, боячись ще більше розбурхати переживання Данаї.
      - Тоді чому він пішов з нею? - не вгамовувалася вона, її золотисте волосся прилипло до мокрого обличчя.
      - Можливо, Аврея просто потребувала його допомоги! Зенон обов'язково тобі все пояснить. - спокійним тоном промовив Джел.
      Даная пирхнула і вдарила кулаком по скляному столі, від чого мокрі серветки попадали на підлогу.
      - Я не стану його слухати!
      Ніка вхопила склянку з водою, яку Джел не вспів випити та запропонувала її Данаї.
      - Тримай.
      - Дякую, Ніка. Ти зовсім не така, як Зенон.
      Навряд чи Даная здогадувалася, наскільки Ніці не подобалася Аврея. Від одного її злісного погляду у Ніки паморочилася голова та тіло вкривалося крижаним холодом.
      - Тобі нема чого ображатися. - було видно, що Джеліос уже втомився вмовляти Данаю, він сів на краю дивану поруч з нею і опустив голову, чорне волосся упало на зморщене чоло.
      - Я не така досконала, як Аврея. Куди мені руками махати? - похнюпилася вона, витираючи розпухлі, червоні повіки рукою, тому що упаковка від серветок була уже порожньою.
      - Це не важливо. Ти подобаєшся Зенону такою, як ти є. І я цілком довіряю йому, тому що він мені, наче брат. Ти також повинна повірити йому.
      Джеліосове обличчя набуло стривоженого виразу.
      - Ти ще переймаєшся смертю Біона? - несміливо запитала Даная, шморгаючи носом та перебираючи пальці на руках.
      - Нам потрібно йти. - м'яко мовив Джел, проігнорувавши її запитання і стрімко підвівшись з дивану. - Якщо бажаєш можеш залишитися тут. Я залишу тобі ключі. - звернувся він до Данаї.
      Ніка повністю захопилася їхньою розмовою, що оговталася лише тоді, коли Джеліос потягнув її за край футболки.
      - А що з квитками? - Ніка крутила у руці дві білі пластмасові пластини. - Візьмемо їх з собою?
      Джеліос похитав головою.
      - Ні, залишимо їх тут.
      - Але ж ми підемо на фестиваль? Мені подобається пісок і взагалі...
      - Звичайно. Я ж пообіцяв. - добродушно посміхнувся він.
      Ніка усміхнулася і поклала квитки на скляний столик. Даная відмовилася залишатися одна у чотирьох стінах, тому вона хутко піднялася з дивану та розправила пом'яту коричневу спідницю та білу блузку. З її очей вже не крапали сльози, проте невелике обурення все ще відображалося на її обличчі. Коли Ніка взула спортивні, червоні туфлі, які принесла їй Даная, то відчула, що вони їй трохи тиснуть. Проте через цю, як їй здавалося, дрібницю, вона не стала нікого турбувати.
      Розділ шостий
      Лабораторія Зака та Кори
      Вони знову опинилися на вузькій, вимощеній золотавою бруківкою, вуличці, яка цього разу спускалася донизу. Джеліос швиденько йшов спереду, а Ніка та Даная повільно човгали позаду нього. Даная повзла, наче равлик, через її поганий настрій, який все ще не міг перетравити витівку Зенона, а Ніка, через тісне взуття, від якого її ноги почали добряче набрякати. Вони промайнули ще декілька світлих коротких вуличок, коли Ніка зрозуміла, що немає більше змоги йти далі, тому гепнулася на невелику кам'яну брилу, що стирчала з-під землі.
      - Втомилася? - запитав Джеліос, вже, напевно, наперед знаючи відповідь на це запитання. Він також спинився.
      - Ага, ми вже стільки пройшли... ще й туфлі натерли. - втомлено поскаржилася Ніка. - Чому ми не можемо взяти таксі?
      - Там не має проїзної дороги. - пояснив Джел, вказуючи на вузький прохід між двома будинками.
      Даная трьома поспішними кроками підскочила до знесиленої Ніки.
      - Мабуть зручно сидіти, ну, тільки не враховуючи, що ти сидиш на мерці. - дзвінко засміялася вона, розвівши руками. Після останнього її слова, забувши про набряклі ноги, Ніка, немов ошпарена злетіла з каменю. Джеліос окинув Данаю в'їдливим поглядом, але вона вдала, ніби не помітила його докору.
      - Мрець? - голосно перепитала Ніка, лячно вирячившись на старезну, порослу мохом, кам'яну брилу.
      - Так. - лунко підтвердила Даная, підстрибнувши доверху, а потім міцно схрестивши ноги. - Тут похований засновник нашого міста Кадем Пел. Тому і місто назване в честь нього - Пеліон.
      Ніка невдоволено примружила очі, їй ще ніколи не доводилося бачити таку занедбану могилу, особливо, що вона належала такій значимій для їхнього міста людині.
      - А чому тоді ж така героїчна постать похована під напіврозваленою брилою? Могли хоч пам'ятник поставити...
      Джеліос похитав головою і приклав руку до чола.
      - Даная значно перебільшує. Насправді це лише легенда. Ніхто точно не знає, де похований Кадем. Він досить загадкова особистість, до нас дійшло дуже мало свідчень про його життя, збереглися лише давні легенди. Колись цей камінь прирівнювали з місцем його поховання, проте зараз більшість людей навіть про це не згадує. Хоча хтозна у кожній легенді є доля правди... В одній з них говориться, що Кадем Пел прибув з іншого часу та простору. Вважається ніби Кадем зберігав одну з найбільших таємниць історії.
      - Яку саме? - з цікавістю запитала Ніка, зминаючи пальцями футболку.
      - Про подорожі у часі. - чітко вимовив Джел.
      Даная надула щоки та поплескала по них долонями.
      - Маячня якась. Що народ не зробить, аби прославити заснувателя міста.
      - Усе може бути. - знизав плечима Джеліос. - Навіть з огляду на те, що Ніка зараз присутня тут.
      Обличчя Данаї запалилося безмежною цікавістю.
      - Так, я не відразу повірила. Інший світ... інший світ... Якщо чесно і досі сумніваюся. - зізналася вона - Мені потрібно побачити на власні очі. А як це відбувається? Як ти можеш з'являтися тут?
      Ніка замислилася, їй було важко сформулювати відповідь. Останні дні чітко постали перед її очима, проте все було занадто заплутано та складно.
      - Я просто заплющую очі... Просто сплю... - вона не змогла нормально пояснити, адже сама цілком не розібралася у цьому.
      Даная здивовано округлила очі, що відразу наповнилися сумнівом.
      - Спиш?
      Ніка потерла пальцем підборіддя, здивоване та зіщулене обличчя Данаї привело її в спантеличення. Запала недовга мовчанка.
      - Так сплю. Для мене це наче сон, хоч насправді це зовсім не сон. Розумієш?
      - Не дуже. - щиро зізналася вона, похитавши головою.
      Ніка важко зітхнула і стиснула губи.
      - Гаразд. Це нелегко зрозуміти. Я завжди відчуваю тепло у руках, притому вони стають червоними. А далі усе іде своїм ходом. - швидко пояснила вона, хоч Даная не припиняла дивитися на неї з неприхованою підозрою.
      - Дівчата, не хочу вас перебивати, але на нас чекають. - голосно нагадав Джеліос, стукаючи вказівним пальцем по чорному годиннику на лівій руці. Ніка зрозуміла по його усміхненому обличчю, що весь цей час він уважно прислуховувався до їхньої розмови.
      - Уже йдемо! - Даная зробила декілька кроків вперед, але застигла з переляканим лицем узрівши чорну кицьку, яка повільно перебігала їй дорогу. - Йди геть! - з вереском підстрибнула вона.
      - Це ж всього на всього безневинна кицька! - тихенько засміялася Ніка, прокульгавши до Данаї та обпершись на її плече.
      - ВОНА - ЧОРНА. Тепер на нас чекає якась халепа, якщо тільки не постукати по дереву... - Даная озирнулася і побачила невисоке зелене деревце, яке росло по той бік вулиці.
      - Краще не треба! - застеріг Джел, розуміючи, що було в неї на думці. Проте Даная пропустила його слова крізь вуха, вона підтягла довгу спідницю та вибігла на дорогу, по якій саме в той час ішов низький огрядний чоловік, штовхаючи перед собою дерев'яного візка з помідорами.
      - Обережно! - голосно гукнула Ніка, від чого чоловік у широких полосатих штанях підскочив та з переляку випустив з рук візка, який відразу покотився на Данаю.
      - ОЙ! - сполохана Даная не встигла ухилитися і дерев'яний візок наштовхнувшись на її ноги, з гуркотом перекинувся та обсипав її достиглими помідорами. Товстий чоловік щодуху біг до своїх помідор, вигукуючи лайливі слова.
      Почулося голосне чвакання - це Даная намагалася вибратися з-під помідорної лавини.
      - Ти почавила мої помідори! - захекано вигукнув пузанчик, підбігши до перекинутого візка.
      - О, дерево... - усміхнувшись, Даная щосили тричі гупнула кулаком по дерев'яному візку.
      - Не смій, ламати мого возика! - писклявим голосом закричав обурений пеліонець, підійнявшись навшпиньки, від чого здався Ніці набагато вищим. - Ти повинна заплатити за зіпсовані овочі!
      Він різко нагнув спину і почав збирати розкидані помідори, хапаючи кожну двома м'язистими пальцями.
      Даная стояла з роззявленим ротом.
      - ЩО? Я ні в чому не винна, це ви, товстопузе, хотіли убити мене своїм візком! - розгнівано пирхнула вона, вибираючи з волосся червоні шкурки. Її обличчя було повністю залитим червоним соком.
      Джеліос впевненою ходою підійшов до огрядного чоловічка і протягнув йому декілька блискучих папірців.
      - Ось візьміть, ми шкодуємо, що так сталося. - вибачився він, коли товстун схопив у нього гроші і сховав у передню кишеню засмальцьованої сорочки.
      - Але, я ні про що не шкодую! - гучно верескнула Даная, від чого Ніці ледве не позакладало вуха. - Це він повинен платити мені за зіпсований одяг! - прокашлялася вона, штирхаючи пальцем у надутий живіт.
      Кругле обличчя чоловіка тепер було байдужим, очевидно його повністю задовольнили гроші, що дав йому Джеліос.
      - На цей раз тобі пощастило. - задоволено пробурмотів він, і згрібши останні цілі помідори до візка, рушив собі геть.
      - От нахаба! - проскрипіла крізь зуби невдоволена Даная, витираючи долонею червоний сік на перекошеному обличчі. - Це все через ту чорну кицьку. Я ж казала, що ми обов'язково втрапимо в халепу.
      Ніка знову розсміялася.
      - Якби ти не помчалась до того дерева, нічого цього не сталося б. - затуляючи рот рукою, пролепетала вона.
      Нарешті, пройшовши доволі вузький провулок, вони опинилися на невеликій відкритій місцині, посеред якої височів старий десятиповерховий будинок. Фарба обвалювалася, порохняві та потріскані вікна заледве трималися у стінах, будинок здавався покинутим.
      - Тут хтось живе? - дивуючись моторошним видом, запитала Ніка. Не вірячи, що тут взагалі може хтось мешкати, вона спинилася аби краще придивитися до занедбаного будинку. Джеліос кивнув.
      - Так. Тут залишилося декілька старожилів, хоч більшість мешканців вже давно переїхали до безпечніших місць. Цей будинок так і не наважилися знести, адже він вважається одним із перших.
      - Але, я більше не бачила жодного такого будинку. - засумнівалася Ніка.
      - Усі інші були знесені.
      - Тоді, чому цей залишили?
      Джеліос замислено почесав потилицю.
      - Це щось на зразок покинутого музею. Вважається його побудував сам Кадем Пел.
      - Ще одна казка. - втрутилася Даная, і зайшла до під'їзду.
      - Тут знаходиться лабораторія Зака та Кори. Наукові експерименти і все таке інше...- повідомив Джеліос, рушивши слідом за Данаєю. Ніка прекрасно розуміла, що таке наукові експерименти, і які після них можуть бути наслідки. Адже, її батько вже давно був помічником вченого, тому йому часто доводилося займатися цим. Одного разу він ледве не спалив їхній будинок. Можливо, Зак та Кора обрали підходяще місце для своїх дослідів. Під'їзд зсередини виглядав доволі безпечно, аніж зовнішня сторона споруди. Джеліос та Даная стояли на вузьких кам'яних сходах чекаючи на Ніку.
      - На який поверх нам потрібно? - поцікавилася вона.
      - Десятий. - хутко вимовила Даная, перестрибуючи дві сходинки.
      Ніка завмерла, вона зовсім не мала сили підійматися так високо, причиною тому були тісні червоні туфлі на її набряклих ногах.
      - ЩО? Ми ж не збираємося підійматися пішки?
      - Ну, якщо ти вмієш ходити на руках, то будь-ласка! - захихикала Даная, тримаючись пальцями за горло.
      Ніка напружено видовжила обличчя.
      - Тут повинен бути ліфт! - з надією вигукнула вона, не приймаючи до уваги кепкування Данаї.
      - Ти про цю стару штукенцію? - знову засміялася Даная, показуючи на подерті, чорні двері в облупленій стіні.
      - Це ліфт? - не повірила вона і відчула, як всередині все закипіло.
      - На жаль він уже немає змоги підіймати людей наверх, проте гадаю ним можна спускатися... - Джеліос замислився на хвилину. - Ти йдеш?
      - Так! - сердито буркнула Ніка, знімаючи червоні туфлі, адже без них їй буде набагато швидше та зручніше підійматися на найвищий поверх. Вона відчула значне полегшення, але трохи згодом воно зникло, коли на шостому поверсі її ногу подряпав металевий дріт, що непомітно стирчав з напівзруйнованої сходинки.
      Джеліос та Даная підіймалися доволі швидко, ніби це була для них звична річ, а Ніка пленталася позаду тримаючи у руці набридливі туфлі. Нарешті вони зупинилися біля великих металевих дверей, через щілини яких виринав густий, білий дим. Ніка захекано, обперлася об стіну та опустила голову. Тонкі пасма світло-русого волосся прилипли до спітнілого обличчя. Зараз вона бажала залишитися біля цієї вицвілої стіни і взагалі не рухатися, тому що її м'язи нестерпно боліли. Ніка зовсім не була впевнена, що Зак та Кора зуміють роз'яснити її незвичайну ситуацію, тим паче взагалі чимось допомогти їй. Можливо, вони взагалі вирішать, що все це якесь безумство.
      - Як завжди "хімічать" - влучно зауважила Даная, затуляючи ніс рукою. Джеліос штовхнув двері, вони відчинилися з доволі гучним скрипом. На друзів відразу повалив щільний дим. Даная голосно відкашлялася і ступила слідом за Джелом. Ніка залишилася стояти на своєму місті, лише через декілька секунд, коли білий дим трохи розвіявся, вона зайшла всередину.
      Це було велике приміщення з довгим світлим дерев'яним столом, на якому впорядковано стояло наукове приладдя. У відчиненому вікні стирчали довгі, прозорі трубки, через які також вивалював дим. Кімната була охоплена неприємним, різким запахом. Біля одного кінця столу стояла невисока постать у жовтому лабораторному костюмі та великих захисних окулярах, що були заляпані якоюсь сірою речовиною.
      - О, привіт! Ти напевно Ніка. Ми чекали на тебе. Мене звуть Зак. - радісно вигукнула жовта постать, наближаючись до Ніки, яка все ще розгублено стояла біля відчинених вхідних дверей, не наважуючись поворухнутися. Він скинув синю, резинову рукавицю з лівої руки. - Радий познайомитись! - крикнув він, простягаючи руку, без рукавиці.
      Ніка легенько штовхнула ліктем двері і здригнулася, коли вони зачинилися з неймовірним гуркотом.
      - І мені приємно... - нерозбірливо бовкнула вона, стискаючи його холодну кістляву руку. Зак скинув окуляри, його обличчя було дуже худим, підборіддя було гострим та витягнутим, світло-каштанове волосся спадало на глибокі карі очі. Він усміхнувся широкою посмішкою, великі зуби були занадто білими. Схоже, що й тут не обійшлося без якихось хімікатів. Ніка також спробувала видавити з себе посмішку, проте вона виявилася не досить переконливою та привітною, скоріше трохи збентеженою.
      - А це Кора! - пробелькотів Зак, не зважаючи на Нікину реакцію та вказав на невисоку худорляву блондинку, що хутко підійшла до нього. Вона також була одягнена у жовтий лабораторний костюм, резинові рукавиці та забруднені окуляри.
      - О, ви вчасно! Гарно виглядаєш Даная! - захихикала дівчина, оглядаючи забруднену Данаю, кудряве волосся якої злиплося у тугий вузол. Даная пробурмотіла щось про товстопуза та огидливо скривила лице. Тепер Кора зупинила свій зацікавлений погляд на Ніці, що притулилася до бузкової стіни з білими вертикальними смужками.
      - То ти з іншого світу? - голосно запитала вона, знімаючи дивакуваті окуляри. Ніку почали розглядати кмітливі землисті очі.
      - Так... - зніяковіло відповіла вона, дивлячись то на свої забруднені шкарпетки, то на червоні туфлі у руці. Кора також зацікавлено поглянула на Нікині ноги, від чого її обличчя стало ще більше здивованим.
      - Чому ти роззута? - поцікавилася вона, прикусивши занадто бліду нижню губу.
      - Туфлі тісні. - коротко пояснила Ніка, затамувавши подих та зиркнувши на худорлявого Зака, який тим часом упустив з рук, якийсь важкий металевий прилад, що голосно гупнувся об підлогу.
      - Ой, вибачте! - зашарівшись, пробелькотів він.
      - Сподіваюся, це не мікроскоп! - вигукнула Кора, стоячи до Зака спиною та не відводячи землистих очей від знервованої Ніки.
      - Та, ні. Усе гаразд, це просто штатив для пробірок. - голосно видихнувши повітря, пробурмотів Зак. Джеліос та Даная широко посміхнулися.
      Не задумуючись, Кора вихватила червоні туфлі з Нікиної руки.
      - Шкіра! - радісно викрикнула вона, промацуючи їх тонкими блідими пальцями. - А це значить, що ці туфлі можна розтягнути.
      Вона поклала взуття на підлогу і підбігла декількома кроками до низької тумбочки з вузькими шухлядками, що стояла у кутку кімнати. Відсунувши одну шухляду, Кора витягла маленьку, круглу залізну баночку.
      - Що це? - Ніка не могла зрозуміти її дій.
      - Це швидкорозтягувач, він розтягує речі зі шкіри. Ось дивися. - Кора почала втирати тонкою кісточкою білу речовину, яка була схожою на звичайнісінький крем, у червоні туфлі. - Надягай! - звеліла вона. Трохи засумнівавшись, Ніка все-таки всадила ноги у туфлі, і всі її побоювання зникли за одну мить. Відчуття було надзвичайним. Тепер взуття не здавалося жорстким та тісним, воно було м'яким та приємним. Ніці здалося, наче туфлі були виготовлені саме для неї.
      - Як тобі це вдалося? - вигукнула вона аж занадто захоплено.
      Кора знизила плечима, на її обличчя застиг вираз цілковитого вдоволення.
      - Звичайний мій винахід.
      Ніка кивнула, хоч у цьому вона нічого звичайного не вбачала.
      - Гаразд, ми прийшли сюди дізнатися про процес зіткнення наших світів. - раптово озвався Джеліос, дивлячись на вікно.
      - Це здається фантастикою. - задумливо мовив Зак, напруживши обличчя, від чого на лобі появилися тонкі помітні зморшки.
      - Повір, це реальна фантастика. - наполегливо звернувся до нього Джел, склавши руки за спиною та зробивши декілька кроків по кімнаті. Даная сиділа на дерев'яній лавці, біля обліпленої пожовклими газетними вирізками стіни, закинувши ногу на ногу та зацікавлено розглядаючи науковий журнал з яскравими картинками, наче у дитячій книжці. Кора нахиливши голову, від чого її ідеально рівне, біляве волосся попадало на тонкі плечі, почала вовтузитися біля пробірок, наповнюючи їх якимись різнобарвними речовинами.
      Зак наблизився до Ніки і їхні погляди зустрілися. Вона помітила у його карих очах безмежну цікавість, захоплення та водночас цілковиту розгубленість.
      - Розкажи усе про перехід? - серйозним тоном сказав він і вказав Ніці на металевий стілець біля лабораторного столу, на який вона вмостилася без жодних сумнівів, тому що відчувала невелику втому.
      - Перехід?
      - Так. Це переміщення з одного світу в інший. Будемо називати це переходом. Гаразд? - швидко пояснив Зак, торкаючись пальцем свого гострого підборіддя.
      Ніка кивнула. Її розповідь не була довгою, вона виклала те, в чому сама заледве змогла розібратися. Зак вислухав все, ні разу не кліпнувши очима та не зрушивши з місця, наче заледеніла фігура.
      - Це все. - тихо сповістила Ніка, закінчивши оповідь, та відчуваючи, як її горло почало пересихати.
      - Доволі складний випадок. - серйозним тоном сказав Зак, немов лікар пацієнтові, і знизав плечима. - Навіть не знаю, що ми можемо тут вдіяти. Гадаю, спочатку потрібно ретельно все дослідити, а вже потім робити певні висновки.
      - Що для цього потрібно? - утрутився в розмову Джеліос, пильно вдивляючись у Закове застигле обличчя.
      - Не багато. Лише взяти деякі тканинні зразки для аналізу. - прокашлявшись, відповів він.
      Ніці прийшлося погодитися здати кров, хоч зробила вона це не відразу всього після з десяток вмовлянь Зака, Кори та Джеліоса. Нарешті Зак висмоктав через якусь тонку прозору трубку чималу кількість її крові, а потім відрізав з голови жмуток волосся. Тепер Зак та Джеліос возилися біля мікроскопа, а Кора робила зачіску Данаї, яка щойно вийшла з душа.
      - Не крути головою. - звеліла вона, пирскаючи на мокре золотаве волосся, якусь сріблясту речовину. Даная весь час посіпувалася та знервовано стискала руками багрову спідницю. За декілька хвилин волосся стало стирчати доверху, наче сотні маленьких бурульок.
      - Що це за шипи? Куди поділися мої золоті кучері? - викрикнула Даная, дивлячись у дзеркало та обмацуючи пальцями голову з дивакуватою зачіскою.
      - Зараз так модно! - з усмішкою переконувала її Кора.
      - ТОЧНО? - Данаєне обличчя сповнилося сумнівами, її очі розширилися від здивування.
      - Сто відсотків.
      Ніка тим часом, не знаючи чим зайнятись, походжала біля довгого лабораторного столу та розглядала різноманітне наукове приладдя, що було акуратно розставлено в рядочок. Її зосереджену увагу привернув маленький прозорий флакончик з помаранчевою рідиною. Їй відразу спало на думку, що то були Корині парфуми, вона відкрутила чорну кришку і на неї повіяв солодкий аромат.
      - Клас, парфуми з запахом мандаринів! - захоплено вигукнула Ніка, хутко пирскаючи парфуми собі на шию. Манливий аромат повністю заповнив її голову.
      - Ні! - почувся збуджений голос Кори. - Це галюциногенні парфуми! - злякано крикнула вона і затулила ніс рукою. Зак зробив те саме.
      - Що? - стривожився Джеліос, його синяві очі, що спинилися на Ніці, наповнилися неприхованим острахом.
      - Ні, ви щось наплутали. Я почуваюся чудово... - Ніка хотіла їх заспокоїти, проте у цю мить їхні обличчя стали розпливчастими та страхітливими. Її тіло затряслося, наче крізь нього пройшов високовольтний електричний струм.
      - Що з нею? Що відбувається? - голос Джела спотворився, він скидався на голосне гудіння старого мотора.
      Кімната почала наповнюватися густим сірим туманом, в якому повністю розчинилися Джеліос, Даная, Зак та Кора. Тепер Ніка була одна у непросвітній гущі. Сповнена страху, вона не могла поворухнутися, навіть крик, що вирвався з її горла видався жалюгідним писком. Туман наближався разом з тишею, яка гучно дзвеніла у вухах, та заставляючи сльози потоком литися з очей. Раптом перед нею виникла якась постать. Туман закривав її обличчя. Він був... Так, то був він. Ніка знала хто це, хоч і не бачила його лиця. То був невмирущий спогад, якого вона стільки раз намагалася забути. Думки перепліталися, усе здавалося абсурдним, але водночас таким реальним. Він стояв непорушно, його рука завмерла за сантиметр від її обличчя.
      Це не був справжній Макс, це була лише ілюзія, яка повністю наповнювала Нікину свідомість. Але для неї не було нічого кращого, чим побачити неможливе. Вона дивилася на нього, проте не могла угледіти яскравих зелених очей. Макс не зміг до неї торкнутися, його рука сковзнула біля її шиї та зникла. Наближалася порожнеча, постать почала віддалятися. "Ні, він не повинен йти туди! Ні! Тільки не туди!" Ніка спробувала наздогнати його, аби спинити, але туман почав зникати...
      - Ніка! Ніка! Вона оговталася! Як ти? Ми так хвилювалися. - вона лежала на підлозі, а над нею схилилося розгублене обличчя Джела.
      - Все добре. - збрехала вона, відчуваючи, як серце шалено калатало, а глибоке, уривчасте дихання голосно зривалося з горла. Лице Макса не виходила з її сплутаних думок, воно міцно застигло у її пам'яті, навіть Джелове волосся стало світлим, а очі змінили колір, тепер вони були яскраво-смарагдовими. Якусь мить Ніка не могла зрозуміти, чому Макс не усміхався його звичною веселою посмішкою, а був нахмурений та схвильований і чому він говорив не своїм радісним, мелодійним голосом, а спантеличеним голосом Джела. Ніка обережно підняла руку і доторкнулася до його світлого волосся, яке було гладеньким та м'яким.
      - Не йди. - майже не ворухнувши губами, прошепотіла вона засмученому обличчю.
      - Ніка, я не збираюся нікуди йти. Я буду тут...з тобою. - розгублено промовив Джеліос, підтримуючи її голову.
      Ніка відчула, як всередині почала зароджуватися невимовна радість, якесь незвичне тепло почало огортати її неспинне серце, думки стали такими легкими та приємними, тому й голова вже не здавалася важким каменем. Макс сказав, що більше не залишить її, ці слова вона бажала почути понад все на світі. Усе чого вона прагнула такий довгий час, звершилося за одну коротку мить.
      - Обіцяєш? - її голос був таким тремтячим, але все-таки вона змогла почути у ньому радісні нотки. Макс здивовано наморщив лоба, потім усміхнувся якоюсь незвичною, млявою посмішкою. Проте Ніка цілком задовольнилася і цією невдалою посмішкою, адже головним було те, що Макс знаходився поряд з нею, а не за тонкою межею всіх світів.
      - Авжеж. - він знову заговорив голосом Джела. - Ми всі залишимося з тобою. Усе буде добре. - обличчя поглянуло кудись вбік, а потім знову повернулося до неї. Ніка не могла збагнути хто це "ми", адже крім Макса і неї, тут нікого не було. Якийсь дивний страх почав стискати її свідомість.
      - Я померла? - глибоко вдихаючи повітря, запитала Ніка. Вона зовсім не хотіла заплющувати очі, аби не упустити з виду таке водночас ласкаве та збентежене обличчя, на якому з'явився вираз жаху, але це тривало лише частку секунди.
      - Ніко, звичайно ні. - голос був таким м'яким та заспокійливим, але він чомусь знову належав Джелові. - Ти тут... з нами. Ти пам'ятаєш це?
      Ніка знову здригнулася, її рука сковзнула по шовковистому волоссю і опустилася додолу. Десь у самій глибині свідомості, перед нею почали поставати недавні спогади: заляпана червоним соком Даная, білосніжна посмішка Зака, кмітливі винаходи Кори та переляканий голос Джела, після того, як вона відкрила мандаринові парфуми. Безмежна радість, яка щойно огортала її зсередини, щезла відразу після того, як світле волосся знову стало чорним, а сяючі-смарагдові очі перетворилися на блакитні клаптики неба.
      - Джеліос... - ледь чутно прохрипіла вона, не маючи сили навіть поворушити губами.
      - Так, це я! - він осяяв Ніку радісною посмішкою. - Уже все добре, такого більше не буде!
      - Я ж казав, що все минеться через декілька хвилин. - оголосив Зак. Джеліос розлючено поглянув на нього, від чого той мало не скинув мікроскопа.
      - Ні! - нажахано вигукнула Ніка, усвідомивши, що більше ніколи не побачить добродушного обличчя свого друга.
      - Тобі зле? - Кора подала Джелові склянку з водою. - Ось випий. Не бійся. - він підніс склянку до її напіввідкритого рота.
      - Все гаразд, - холодна вода хлинула по її горлу, приносячи значне полегшення та просвітлюючи розум.
      - Ніка, ти кричала і плакала. Ми не знали що робити. Я не міг нічого вдіяти. - схвильовано продовжував Джел, допомагаючи їй звестися на ноги.
      - Що ти бачила? - запитала Кора, схрестивши руки на грудях та схиливши голову собі на плече.
      - Усе стало спотвореним... Я просто злякалася. - Ніка не була готова розповісти їм те, що вона бачила насправді. Джеліос витер її мокрі щоки, якоюсь синьою хустинкою, що з'явилася у його руці.
      - Вже все минулося. - знову повторив він, тримаючи її за плечі. - Заберіть ту штуку подалі! - його палець вказав на скляний флакон. Кора хутко вхопила парфуми та засунула їх до великого металевого сейфу, що стояв біля стіни та зачинила його маленьким срібним ключем.
      Ніка спробувала сказати якомога спокійнішим тоном:
      - Не хвилюйся, нічого ж поганого не сталося.
      - Ти б так не думала, якби бачила своє обличчя. Це було так нестерпно все це спостерігати...- засумнівався Джел, міцно примруживши очі, аби сховати невимовний біль, який спалахнув у них.
      На щастя, в цей момент ввійшли Зенон та Аврея. Тепер усі перемкнулися на них, особливо Даная, яка влаштувала справжню істерику. Далі все відбувалося у ритмі довгого серіалу.
      - Я не розумію в чому ти мене звинувачуєш? - спокійно мовив Зенон. - І що це в тебе за колючки на голові?
      Даная високо підстрибнула і махнула рукою, випадково вдаривши цим Кору, що стояла нерухомо біля неї. Та невдоволено пирхнула, але відходити не стала.
      - Тобі що не подобається моя нова зачіска? - верескнула вона, обхопивши руками скривлене від гніву обличчя.
      - Ох... Дуже подобається! - видихнув Зенон, втримуючи посмішку. Він говорив все це для того, аби хоч трохи її заспокоїти.
      - Ти брешеш!
      - Чого ти злишся? Я нічого від тебе не приховую. У тебе аж занадто бурхлива уява! - закотивши повіки та міцно зціпивши пальці докупи, вигукував він.
      Зак не звертав ні на кого уваги, він просто продовжував возитися біля мікроскопа, здавалося він уже звик до подібних сцен. Джеліос допомагав відтягати Данаю, коли вона вчепилася Зенону у шевелюру. Ніка та Аврея стояли біля дверей, спостерігаючи за надмірно кипучим виясненням стосунків. Час від часу Аврея кидала на неї зловісні погляди, які проймали холодом до самої душі. Ніка, вважала, що Аврея не злюбила її ще з першої зустрічі, тому аби більше її не дратувати, вирішила відійти на декілька кроків. Обертаючись, вона випадково зачепила Авреїн коричневий рюкзак, що лежав на краю столу. Наступної мить він з гуркотом упав на підлогу, але чомусь цього ніхто крім Авреї не помітив. В її очах спалахнула невимовна лють.
      - Пробач! - прошепотіла Ніка, відчуваючи, як горло почало пересихати від безкінечного остраху, який наповняв її щомиті.
      - Дивись куди волочешся! - злісним голосом гаркнула вона, піднімаючи рюкзак і все, що повилітало з нього. Ніка підняла дивний кинджал з червоною скляною рукояткою, що випав разом з іншими дрібними речами. Її відразу спало на думку "Навіщо носити холодну зброю у своїй сумці?"
      - Це твоє? - Ніка протягнула Авреї кинджал, сподіваючись, що вона не скористається цією зброєю проти неї.
      - Забери руки! - просичала рубіноволоса дівчина, хапаючи кинджал тремтячими пальцями, і наступної миті запхала його до внутрішньої кишені рюкзака. Що б не накликати на себе біди, Ніка все-таки відійшла подалі від невдоволеної Авреї. Хоч все ще не могла зрозуміти причину її безмірної злості.
      Аби зайняти себе чимось, вона продовжила роздивлятися прилади на довгому столі. Її рука потягнулася до тонких пробірок з кольоровими речовинами, схожими на желе. Проте Джеліос зумів схопити її руку раніше, чим вона вспіла торкнутися до скляної пробірки.
      - Краще не чіпай. Можливо, вони туди ще якусь отруту налили. - застеріг він з неприхованим докором дивлячись на Зака, що відразу упіймав його невдоволений погляд.
      - Джел, я ще раз повторюю у тих парфумах не було нічого небезпечного. Лише безневинні галюцинації на декілька хвилин. - з легкою білосніжною посмішкою виправдався він.
      - Безневинні? - роздратовано вигукнув Джеліос. - Ти ж бачив, що з нею було...
      Їхні голоси ставали приглушеними, руки Ніки почали нагріватися. Усе перемішалося в єдину коричневу пляму...
      - Джеліос! - голосно викрикнула вона, перед тим, як прокинутися.
      Розділ восьмий
      Піщаний фестиваль
      - Ми точно не помилилися місцем? - засумнівалася Ніка, дивлячись на величезну залізну браму біля якої стояв кремезний чоловік у шкіряному костюмі та з довгим бурштиновим волоссям, зібраним у хвіст. Вона дещо по-іншому уявляла собі Піщаний фестиваль: залитий сонцем пляж, гучна швидка музика, веселі люди з коктейлями та витончені фігури, зліплені з піску, що височіли над їхніми головами. А тут похмурий день, бо небо було затягнуте нерозривною сірою хмарою, що звичайно не характерно для Пеліону, який завжди був оповитим сліпучим сяйвом, та металева, ржава брама, що аж ніяк не підіймала настрій.
      - Так... - видихнув Джеліос, якого також не забавляла подібна картина.
      Високий чоловік окинув їх довгим прискіпливим поглядом, від чого в Ніки раптово стиснувся шлунок, якоюсь частиною душі, вона вже шкодувала, що вмовила Джела піти на цей фестиваль.
      - Ваші запрошення. - незворушно промовив охоронець, не поворушивши жодним м'язом на кремезному обличчі. Ніка знервовано сіпнулася, а Джеліос хутенько витяг з внутрішньої кишені піджака дві білі пластини і протягнув їх накачаному чоловікові. Той ретельно промацав їх зі всіх сторін, аби упевнитися, що то не фальшивка, а потім з величезним гуркотом та брязкотом відчинив залізну браму.
      - Ну, що йдемо? - підбадьорливо мовив Джел, дивлячись на зашаріле обличчя Ніки.
      - Так. - зітхнула вона, проходячи в отвір. Якщо вона вже вирішила йти вперед, то зупинятися більше нема чого, все таки це лише Піщаний фестиваль, хоч Ніка навіть не здивувалася, якби там взагалі не було піщаних фігур.
      Та коли вони опинилися на величезній відкритій місцині на якій знаходилося декілька готичних будинків та безліч різноманітних статуй та фігур вищих за зріст людини, і все це було зроблено з вогкого піску, Ніка вже ані секунди не шкодувала. Усі люди, що з відкритими ротами розглядали надзвичайні експонати були одягнені у святкове вбрання, жінки красувалися у довгих вечірніх сукнях, переважно блискучих відтінків, а чоловіки були вбрані у елегантні фраки.
      - Джеліос?
      - Що?
      - Чому ти не попередив мене про стиль одягу? А то я вбралася, наче папуга на пляж. - Ніка невдоволено поглянула на короткі бірюзові шорти та легку світло-зелену футболку.
      Джеліос похитав головою, від чого його акуратно зачесане волосся трохи розтріпалося.
      - Я сам не знав.
      - Тоді чому ти одягнув піджак? - не повірила вона.
      - Це просто випадковість. - вдихнувши повітря на повні груди, пояснив він.
      - О...
      Ніка побачила Данаю у витонченій червоній сукні з оголеними плечима та блискучім кольє, тонкі золотаві кучері спадали на усміхнене обличчя, вона тримала Зенона за руку, очевидно їм все-таки вдалося помиритися.
      - Привіт! Привіт! - загорлала вона, махаючи вільною рукою та направившись прямісінько до того місця де стояли Джел та Ніка, тягнучи за собою Зенона, вигляд якого також був ідеальним: білий вишуканий костюм з брунатною краваткою, начищені до блиску світлі туфлі та неймовірне гладеньке волосся, яке виблискувало навіть у такий похмурий день.
      - О, чудовий день, чи не так? - привітно мовив Джеліос до усміхненої Данаї.
      - Так, пречудовий! - погодилася вона, кліпнувши мигдалевими очима.
      Зенон потиснув Джелові руку.
      - Нам потрібно поговорити. - прокашлявся він.
      Джеліос розгублено поглянув на Ніку.
      - Е-е-е... ти трохи не вчасно. - звернувся він до Зенона Рейнола.
      - Нічого, я не нудьгуватиму! - якомога радісніше вигукнула Ніка, вказуючи на височенну фігуру русалки. - Тут є на що подивитися!
      Даная підстрибнула на одній нозі та різко обперлася об Зенона, який ледве не впав на землю.
      - От і добре. Даная точно не дозволить їй сумувати. - з єхидною посмішкою, продзвенів він, знімаючи з своїх плечей Данаєні руки та підштовхуючи її поближче до заціпенілої Ніки.
      Зенон явно був радий позбутися Данаї на деякий час, він кинув на Ніку короткий задоволений погляд та потяг Джела за широку фігуру слона з піднятим хоботом. Ніка важко зітхнула дивлячись на збуджене обличчя своєї подружки, коли та розглядала піщаного коня.
      - Хм, цікаво... цей кінь розсиплеться, якщо вилізти йому на спину? - пробурмотіла вона, водячи пальцями по піщаній гриві.
      Ніка округлила очі.
      - Гадаю не варто псувати такі шедеври.
      На якусь мить Даная нахмурила брови, але щось пригадавши миттєво відстрибнула від коня і повернулася до Ніки уже з усміхненим обличчям.
      - Там стоїть Кадем Пел! - голосно вигукнула вона, що якась стара жінка у перлинній сукні та пурпуровому капелюшку, кинула на неї несхвальний погляд, проте Данаю, це ані скільки не потурбувало, її рука з витягнутим пальцем продовжувала вказувати у бік високої піщаної постаті.
      - Це точно він? Хіба зберігся його портрет? Я вважала, що це досить загадкова особистість. - Ніка придивилася до статуї, це був стрункий чоловік, атлетичної статури з довгим кудрявим волоссям, що майже торкалося до ліктів, одягнений у широкий костюм, який здався їй дещо середньовічним, з дужих плечей звисав довгий хвилястий плащ.
      - Так, я впевнена, що це Кадем, саме таким його змальовують у наших книгах з історії: високий, з пишною шевелюрою. - крутячи головою, випалила Даная. - О, там можна взяти щось попоїсти. Я б не відмовилася від бананового морозива та шоколадних булочок.
      Даная міцно вхопила Ніку за руку та поволокла до круглих дерев'яних столиків, що були огороджені низькою стіною з білого піску.
      - "Піщана Карамель" - вголос прочитала Ніка напис на дощечці, що була прибита до стола, за який вони тільки що вмостилися. - Їжа в них також зроблена з піску? - засміялася вона, намагаючись уявити місцеві кулінарні шедеври.
      Даная різко похитала головою та щось пирхнула собі під ніс, а потім швидко зістрибнувши зі стільця, підбігла до величезної стійки, яка була наповнений різноманітними ласощами.
      - Оце зустріч! Невже мені випала така честь. - позаду Ніки пролунав знайомий улесливий голос. Вона різко обернулася, від чого мало не впала зі стільця.
      - Тідей Спаркс? - її голос був занадто здивований та спантеличений.
      Він був знову одягнутий у дивацький червоний костюм та маленький чорний капелюх пірамідальної форми, що надавав Тідею ще більш чудернацького виду, на цей раз в його руці замість великої картонної коробки знаходилися два фужери, наповнені прозорим напоєм з білими бульбашками.
      - О, диво! Ти запам'ятала моє ім'я! Щоправда я не знаю твого імені, чарівна незнайомко.
      - Ніка. - видихнула вона, поклавши голову на лікоть.
      - Чудове ім'я. Навіть можна сказати пречудове. Ідеальне! Довершене! Незабутнє!
      Тідей озирнувся, ніби шукаючи когось очима. Ніка бажала, аби Даная так довго не барилася, щоб не залишатися на одинці з цим диваком.
      - А куди подівся наш любий друг, Джеліос? - серйозним тоном поцікавився він, сьорбаючи з одного фужеру шипучу рідину.
      - В нього виникли невідкладні справи. Але він скоро звільниться. - якось невпевнено пробурмотіла Ніка, обличчя Тідея відразу спалахнуло неприхованою радістю. Ніка відчула якесь раптове напруження, що змусило її пальці міцно вчепитися у край столу.
      - То тут вільно! - він швидко усівся на стілець, перш ніж Ніка встигла заперечити. - Лимонна шипучка для Ноки.
      Ніка невдоволено скривила лице. Вираз похмурості відобразився у її очах.
      - Взагалі-то мене звуть Ніка! - голосно буркнула вона, не звертаючи уваги на фужер з напоєм, який поставив перед нею занадто захоплений Тідей Спаркс.
      - О, так... так... вибач, я інколи плутаю слова, особливо коли переді мною знаходиться така красива дівчина. Це наче холодний вогонь пестить моє горло, заважаючи вимовляти вірні фрази, які застряли у моєму відчайдушному серці, що прагне вирватися з тіла та ...
      - А де твоя коробка? - безцеремонно перервала його Ніка, утнувшись носом в дерев'яний стіл.
      Поглянувши на ковану металеву браму, які ховалася за рядом піщаних фігур, Тідей гарячково округлив очі та широко роззявив рота.
      - Коробка? Та я залишив її при вході. - роздратовано пирхнув він, вказуючи пальцем на високу постать у чорному костюмі, що стояла біля входу. - Цей здоровило-охоронець подумав, що я хочу протягти на фестиваль вогненебезпечні речі, а там всього було чотири хлопавки та дві упаковки іскристих вогників.
      - Краще він тебе не пропустив... - ледь чутно процідила Ніка, тарабанячи пальцями по дерев'яному столі.
      - Що? - перепитав він.
      Ніка підняла голову, щоб поглянути у його видовжене обличчя.
      - Я кажу день сьогодні чудовий! - голосно вигукнула вона, сподіваючись, що він не розчув її попередньої фрази.
      - Так, звичайно. - радісно кивнув Тідей, проводячи рукою по кошлатому вишневому волоссю, що виглядало з-під чудернацького капелюха. - Хоч, цей день для мене більш чим чудовий... він неймовірний, фантастичний, незрівнянний, феєричний, чарівний!
      - Чому ти носиш на голові піраміду? - цілком спокійним голосом запитала Ніка, хоч відчувала у душі повне роздратування. - Ти приймаєш нею сигнали з космосу? - не відводячи погляду від пірамідки, додала вона.
      Тідей підвів очі вверх, ніби намагаючись пригадати що знаходиться у нього на голові, а потім доторкнувся рукою до чорного пірамідального капелюха. Ніка зробила голосний видих і майже непомітно похитала головою.
      - А... - занадто голосно вигукнув він, витягнувши довгу ногу з-під столу та не перестаючи обмацувати капелюха. - Це корисна річ, вона допомагає мені зосередитися... а про космос ти чудово сказала, кмітливий жарт. - Тідей зареготав та вхопився за живіт, але зиркнувши на серйозне обличчя Ніки, відразу вмовк.
      - Я не жартувала. - майже не ворушачи губами, запевнила вона. Її кам'яний вираз на обличчі навів на Спаркса помітне спантеличення. На його лобі появилися краплини поту. Він знову підніс склянку до рота і прошепотівши якісь слова, що явно стосувалися Ніки, зробив чималий ковток. В цей момент до них підбігла захекана Даная тримаючи у руках купу солодощів.
      - Це моє місце! - вона вдарила ногою ніжку стільця на якому сидів Тідей, від чого той захлинувся лимонною шипучкою.
      Кашляючи та вдаряючи себе рукою по спині, він підвівся на ноги та став поруч з Данаєю.
      - З-здоровенька б-була! Навіщо т-так лякати? - все ще кашляючи, прохрипів він.
      Даная замислено підняла брови та поклала солодощі на стіл. Її очі були наповненні подивом.
      - Сам винен ,Тідею. Що ти взагалі тут робиш? Хто б міг подумати! - закладаючи до рота ванільне печиво, пробубоніла вона та впала на стілець. - Ми точно знали, що ти злиняв з Пеліону.
      Тідей випрямив спину та знервовано переступив з ноги на ногу. Його обличчя набуло спантеличеного виразу.
      - Приємно було побачитися, але, на жаль, мені вже час, хочу ще встигнути роздивитися ці вишукані скульптури, які не дають спокою моїй естетичним смакам та ранимій душі, що наповнена безмірною радістю через цю неймовірно приємну зустріч. - поспіхом пробелькотів він. - Бувай, Нока! Сподіваюся ми ще якось зустрінемося!
      Граційно вклонившись та підморгнувши правим оком, він різко обернувся та зник за фігурою восьминога.
      - Він сказав "Нока"? - вибухнула сміхом Даная, зиркнувши на піщаного восьминога, а потім знову повернула усміхнене обличчя до зашарілої подруги.
      - Не запитуй. - набурмосилася Ніка, притуливши долоню до лоба. - Чому ти так довго?
      Даная невинно знизила плечима.
      - Вважай, що це безкоштовна їжа, вартість вже входить до квитків, значить можна набрати безмежну кількість. Особливо, що квитка мені подарував Зенон. - облизуючи морозиво, пролепетала вона. - Бери все, що захочеш.
      - Дякую, я не голодна. - заперечно похитала головою Ніка. Даная окинула її коротким презирливим поглядом.
      - О, ні! Забула взяти чогось випити. Там є такі неймовірні шипучки та фруктові коктейлі.
      - Ось, це залишив Тідей! - Ніка вказала на два фужери, надіючись, що Даная не буде більше відлучатися. Та схоже її сподівання були марними. Поглянувши на ці фужери, Даная огидливо перекосила лице.
      - Я не буду пити після цього дивака. Почекай декілька хвилин, я скоро повернусь.
      Вона вхопила зі столу ще одне печиво, розтріпала рукою золотисті кучері та побігла до великої стійки з напоями, біля якої вже зібралося чимало людей. Ніка важко зітхнула і, щоб не залишатися наодинці, вирішила порозглядати піщані фігури. Вона хутко встала зі стільця та оглядаючись, аби випадково не наштовхнутися на Тідея Спаркса, прошмигнула поміж натовпом бажаючих перекусити майже задарма.
      Найбільше Ніку вразила трьох метрова скульптура велетенського птаха з розправленими крилами, що здавалося ніби він злетить у небо наступної миті та граційного леопарда, який готувався до стрибка. Раптом вона краєм ока узріла, якогось невисокого рудоволосого чоловіка, що тримав у руці дивну річ, схожу на мобільний телефон, яка світилися яскравим зеленим світлом та була направлена прямісінько на неї.
      - Що? - здригнулася вона, та коли підозрілий чоловік побачив, що Ніка його помітила, відразу кинувся тікати, мало не збивши з ніг огрядну жінку, яка верескнувши доволі дивні слова, махнула йому услід великим кулаком.
      - Стійте! Що ви робите? - щодуху загорлала Ніка, метнувшись за ним. Вона промайнула піщаного лева з роззявленою пащею, морського котика, якогось смішного динозавра та наштовхнулася на декількох поважних пані, що з ентузіазмом обговорювали свої пишні вбрання. Рудоволосий чоловік мерщій забіг у двері готичної піщаної будівлі, що скидалася на невеличкий середньовічний замок, Ніка не задумуючись попрямувала за ним. У темних коридорах повітря було затхлим, пахло сирістю та землею, холодний протяг огортав її тіло та змушував тремтіти. Тепер вона була налякана, уривчасте дихання зривалося з її горла, серце намагалося вирватися з грудей, моторошність цього місця повністю заволоділа нею. Кроки рудоволосого чоловіка ставали дедалі приглушеними, зібравши останню силу в кулак, Ніка продовжила йти на той звук. Тьмяне світло ринуло через невеличкі круглі отвори у піщаній стіні та відбивалося на її зморщеному зіщуленому обличчі. Нарешті вона опинилася у квадратній залі з єдиним вікном, що знаходилося на стелі. Її пальці знервовано вчепилися у край футболки, зробивши декілька кроків до центру, вона оглянулася, очікуючи побачити рудоволосого чоловіка, проте крім неї у піщаній залі більше нікого не було.
      На підлозі блимало зелене світло, це була та сама річ, яку тримав до цього той підозрілий чоловік. Ніка завмерла, в неї зовсім не виникало бажання рухатися далі, вона відчувала як її тіло попереджало про небезпеку, що чатувала на неї з кожного темного кутка. Ноги ніби навмисне приклеїлись до піску, не даючи Ніці змоги зрушити з місця. Затхле повітря пробилося до голови, тепер єдине що Ніка помічала перед собою це - зелене світло, яке поступово перетворювалося на червоне. Їй навіть на якусь мить здалося, ніби вона стоїть перед світлофором. Раптом жахливий звук увірвався до її мозку, думки порозліталися у глибини свідомості, гучний скрегіт розривав її на шматки. Ніка впала на вогку підлогу, вхопившись за голову та притуливши обличчя до холодного піску. Її здалося, що зала почала стискатися, стіни почали рухатися і стрімко наближатися до неї, тому Ніка заплющила очі, аби не бачити цього жаху.
      - Ні! - закричала вона, скорчившись від болі та хапаючи руками пісок, який відразу почав вислизати крізь тонкі, тремтячі пальці.
      " Вставай! Ти повинна йти звідси. Мерщій!" - гучний скрегіт змішувався з доволі знайомим голосом, але Ніка чомусь не могла згадати кому він належав.
      - Голова розламується! - процідила крізь зуби вона.
      " Я знаю, але ти повинна знайти сили! Вставай хутко! Скоро тут все обвалиться!" - хтось потягнув її за руку і Ніка не стала пручатися. Підвівшись на ноги, вона почала витрушувати з очей піщинки.
      - Джел це ти? Як ти мене знайшов? Джеліос?
      Ніка роззирнулася, але нікого не побачила. Невже все це їй привиділося? Не маючи часу розібратися у заплутаних видіннях, бо стіни так тремтіли, що могли зруйнуватися кожної секунди, вона помчалась вздовж темного коридору до манливого денного світла та свіжого повітря, що потоком ринуло з виходу. Важко дихаючи Ніка вистрибнула зі входу і впала на землю, утнувшись носом в чийсь начищений до блиску черевик. Позаду щось голосно гупнуло і навколо почулося голосні стривожені зойки. Піднявши голову, Ніка побачила людей з роззявленими ротами, що спантеличено щось оглядали за її спиною. Якась руда жінка у червоній сукні, навіть упустила з рук сріблясту сумочку, і та тепер валялася біля її високих підборів.
      Джеліос та Зенон, з виразом явного жаху на їхніх видовжених обличчях, підбігли до Ніки, яка все-ще лежала на землі, витягнувши руки.
      - Що сталося? Ти травмувалася? - захекано запитав Джел, допомагаючи Ніці звестися на ноги. Його глибоке дихання було занадто гучним.
      - Зі мною все добре. - прошепотіла Ніка, хапаючи ротом свіже повітря, яке наповнювало її легені значним та відчутним полегшенням.
      Збентежена Даная Лутор не переставала жувати ванільне печиво, вона не могла збагнути, як Ніці одній вдалося зруйнувати цілий піщаний будинок.
      - А ти ще боялася, що я зіпсую того коня. - прицмокнувши язиком, вона залилася дзвінким сміхом. Зенон кинув на неї довгий несхвальний погляд.
      Ніка озирнулася і замість готичного будинку побачила величезну купу піску, що височіла над її головою.
      - Що тут сталося? - надмірно схвильовано повторив Джеліос, напруживши чоло та схватившись довгими пальцями собі за горлянку.
      - Я... не знаю. А як ти тут опинився? Ти був там... я чула твій голос. - хрипло прокашлялася Ніка, відчуваючи безмежну слабкість та вказуючи рукою на звалений будинок.
      Джеліос здивовано підняв брови та труснув головою.
      - Ні, ти помиляєшся. Я весь час був біля Зенона та Данаї, ми намагалася тебе знайти. Даная сказала, що ти зникла, коли вона відлучилась по напої. Може, все-таки розкажеш, що з тобою трапилося?
      - Це було зовсім випадково... Якийсь чоловік тримав у руці дивну річ від якої ринуло яскраве світло... а потім... - запинаючись прохрипіла Ніка, міцно вчепившись руками за голову. - Потім був цей страшний звук, який просто зводив з розуму. - вона заплакала, згадуючи, як безпомічно корчилася на вогкому піску.
      Джеліос розгублено обійняв її за плечі.
      - Не плач, це просто якесь непорозуміння. Ми все владнаємо. - м'яко проказав він, погладжуючи її по спині.
      Зенон з неприхованою підозрою оглядав розгублене Нікине обличчя, він чомусь не вірив жодному її слову.
      - Що то був за чоловік? І як ти опинилася в цьому домі? - наполегливо запитав він, швидко забравши Джелові руки з її плечей.
      Ніка затіпавшись та голосно зітхнувши, знову поглянула на велику купу піску.
      - Я помітила його біля піщаних фігур е-е-е...потім він забіг до входу цього будинку і я кинулася за ним...
      - Навіщо ти це зробила? Ти просто наразила себе на небезпеку. То було так нерозумно. - раптово перервав її занепокоєний Джеліос, виглядаючи за спини Зенона, який все ще пронизував Ніку недовірливим поглядом, що палав відвертою настороженістю.
      - Не знаю. - дуже тихо прошепотіла вона і хутенько повертіла головою, намагаючись знову угледіти того загадкового типа. - Але зайшовши всередину, він кудись раптово зник...наче в повітрі розтанув, їй богу. А потім цей жахливий звук почав розтинати мій мозок, якби не той голос, навряд чи я зараз розмовляла тут з вами. Мені справді було кепсько...усе ніби скінчилося в одну коротку мить, просто перестало існувати. Я дуже злякалася, навіть гадала, що життя вислизає з моїх рук. Це було так нестерпно.
      Джеліос стурбовано перекосив обличчя і відштовхнувши Зенона одним помахом руки, кинувся до розплаканої Ніки та міцно притис її до себе.
      Даная зацікавлено відкрила рота і перестала жувати печиво.
      - Тебе врятував голос? - не повірила вона.
      Ніка заперечно похитала головою.
      - Ні, там хтось був, я майже впевнена у цьому. Спочатку я подумала, що це був ти, Джеліосе... - вона відчула, як холод пробігся по спині, заставляючи її відчувати зніяковіння.
      - Але це був не я! - досить переконливо сказав Джел, схрестивши руки на грудях.
      Ніці було прикро, що вона не змогла побачити її рятівника, можливо, причиною цьому були піщинки, що потрапили до її очей, або все що вона чула у піщаному будинку було просто ілюзією, що була викликана безмежним страхом. Навколо них почав збиратися чималий натовп цікавих людей, з усіх сторін тільки й було чути різні версії цього прикрого випадку.
      - Ходімо звідси. - квапливо звелів Зенон, вказуючи на вихід. Ніка полегшено зітхнула, коли вони прудко проминули кремезного охоронця біля залізної брами.
      Розділ восьмий
      Зачинений перехід.
      Цього вечора на прохання мами, Ніка нарешті наважилася поговорити з сестрою.
      Лора, як завжди сиділа на своєму ліжку, старанно виводячи, чорним олівцем, якийсь малюнок у блакитному альбомі.
      - Привіт! - спочатку потрібно було викликати у неї довіру, а вже потім переходити до серйозної розмови. Лора зиркнула на Ніку сполоханими брунатними очима, чорний олівець випав з її мініатюрної руки та беззвучно упав на м'який килим.
      - Привіт... - майже прошепотіла Лора, нагинаючись, щоб підібрати олівець, але Ніка встигла випередити її.
      - Ось тримай. - вона вручила олівець своїй меншій зніяковілій сестрі, обличчя якої було перекошене від хвилювання. - Знову малюєш?
      Лора недовірливо сховала альбом за її тоненькою спиною і поглянула на свої руки, що міцно стискали рожеву ковдру.
      - Я знаю чого ти прийшла. - стишеним голосом почала вона. - Ти хочеш вплинути на мене. Я чула твою розмову з мамою...
      Лора тихенько схлипнула і підтягнувши до себе маленьку мереживну подушку, схилила на нею чорняву голівку.
      Ніка не намагалася поворухнутися, вона все ще стояла біля ліжка, замислено дивлячись у вікно.
      - Лора, я не збираюся на тебе впливати. Я лише хочу провести з тобою час. Ти ще знайдеш собі багато хороших друзів у школі. Не треба так цим перейматися. - голосно видихнула вона, повільно пройшовши вздовж ліжка.
      - Мені не потрібні друзі! - тоненьким голосочком пискнула Лора, і повернулася до сестри спиною.
      - Чому ти таке кажеш? Усім потрібні друзі. У школі є багато чудових дітей, ти обов'язково найдеш з кимсь спільну мову. - дещо різкіше, ніж їй цього хотілося б, сказав Ніка і сіла на краю ліжку.
      Лора підняла голову з трохи розтріпаним чорним волоссям і ображено зиркнула на Ніку, яка тим часом замислено тарабанила пальцями по білій спинці ліжка.
      - У мене є друзі, але вони не у школі. - вона зігнула коліна і обхопила їх руками.
      - Ти знову вигадуєш якихось друзів. - різко перервала її Ніка, хапаючи блакитний альбом, кутик якого був загнутий до верху.
      - Про що ти? - приглушено мовила Лора, і Ніці здалося ніби ці слова були призначені подушці, до якої притулила маленьке обличчя її сестра, а не їй.
      - Я маю на увазі твої малюнки! - Ніка почала гортати сторінки альбому і пильно вдивлятися у дивацькі малюнки, на яких здебільшого була зображена глибока ніч. - Скільки це все ще буде тривати? Ти ж знаєш, мама хвилюється за тебе.
      Лора сіпнулася і сівши на краю ліжку, відібрала у Ніки альбом та сховала його до шухлядки, невеличкого дерев'яного комоду, що стояв у куточку.
      - Мої малюнки нічого не означають. Це лише шматки паперу! - голосно вигукнула вона, пригладжуючи долонею, заплутане волосся та втримуючи сльози.
      Ніка кинула на неї недовірливий погляд.
      - Тоді кого ти на них малюєш? - з наївним виразом обличчя, поцікавилася вона.
      - Це... просто...я не знаю. - зніяковіло відповіла Лора.
      - Ти не знаєш що зображуєш на своїх малюнках? - Ніка здивовано округлила очі. Вона чомусь не могла повірити цьому.
      Лора невпевнено знизила плечима.
      - Вони просто виникають у моїй голові.
      Ніка знала, що допитуватися далі не було сенсу, Лора занадто замкнулася у собі, аби відповідати на її надокучливі запитання, тому підійшовши до невеликого столика, що стояв біля вікна, Ніка взяла одну з дитячих книжок, які лежали акуратною купкою.
      - Давай трохи почитаємо. - з веселою усмішкою запропонувала вона, сподіваючись, що це хоч якось розрядить напружену атмосферу, що повисла над ними.
      Лора зацікавлено поглянула на обкладинку книги.
      - Я вже читала цю книжку. Це - "Снігова Королева" - квапливо відзначила вона.
      - О, так! Я пам'ятаю цю казку! Це про Кая та Герду?
      Лора кивнула.
      - Так. Кай був зачарований могутньою Володаркою Зими і відвезений у її володіння, проте смілива Герда зуміла подолати багато перешкод і знайти його. Кай повернувся додому разом з нею.
      - Так, цікава казка. - погодилася Ніка, кладучи книгу назад на стіл.
      - Значить, він також може повернутися? - несміливо запитала Лора, опустивши очі.
      - Хто? - Ніка не змогла збагнути про кого вона говорить, проте вона відчула, що її серце стало битися набагато швидше.
      - Макс... - прошепотіла спохмурніла Лора, зусиллям волі, вона змусила себе підняти очі на свою сестру.
      - Лора, звідти не повертаються! - не змігши втримати роздратування крикнула Ніка.
      Лора схлипнула і прикрила обличчя тоненькими руками. Ніка важко зітхнула і сказала якомога спокійніше:
      - А чому ти запитуєш? Ти повинна розуміти це... Він ніколи не повернеться.
      - Я... я... думала, що якби він повернувся, ти б стала щасливішою. Такою, як раніше... - не відриваючи рук від лиця, заплакала Лора.
      Ніка відчула, як всередині все почало стискатися, навіть повітря, яке вона так жваво вдихала, вселяло у неї гнітючий настрій.
      - Лора! Я щаслива, тому що у мене є ти, сім'я, друзі. Не треба плакати, цим ти його точно не повернеш. - борючись з безмежним холодом у душі, проказала вона.
      - Гаразд. - пробурмотіла Лора.
      Ніка обняла її та швидкими кроками рушила до дверей.
      - І ще одне... - прижмуривши очі, вона зупинилася у дверному отворі. - Пообіцяй, що спробуєш знайти собі друзів.
      Трохи вагаючись, Лора опустила підборіддя, чорне кудряве волосся упало на почервонілі очі.
      - Обіцяю. - зітхнула вона, міцно схрестивши руки на грудях.
      Ніка готувалася до переходу у світ Джеліоса. Одягнувши темні стрейчеві штани, вона намагалася вибрати одну із хаотично розложених на її ліжку кофтин. Ночі в них були зовсім не теплі, отже їй довелося обрати в'язаний фіолетовий джемпер. Решту кофт, вона абияк запакувала назад до великої шафи.
      Електронний годинник, що стояв на краю столу висвічував яскраво-зеленими цифрами пів на десяту. Ніка домовилася зустрітися з Джелом рівно о десятій. Він взяв з неї обіцянку ніколи не порушувати назначений час, тому що з його слів - одиночне блукання вночі не могло привести ні до чого хорошого навіть в Пеліоні. Ніка сумирно сиділа на ліжку, намагаючись придумати чим зайняти себе ще цілих тридцять хвилин. Проте як навмисно на думку нічого не спадало.
      Крокуючи по кімнаті, вона взялася рахувати хвилини, які здавалися їй безкінечними, тому надовго її не вистачило. Уже через кілька хвилин вона роззиралася по кімнати, намагаючись вловити поглядом щось цікаве. На столі, крім купки шкільних книжок та зошитів, лежали два шоколадних батончика, приблизившись двома кроками, вона взяла одного з них. Розірвавши блискучу обгортку, Ніка відкусила шматочок шоколадки. Швидко пережовуючи його, вона виявила, що смак був занадто солодким, тому надкушений батончик знову опинився на столі.
      Не маючи сил більше чекати, Ніка підійшла до вимикача світла та щосили клацнула по ньому пальцем. Яскраве світло повного місяця влилося до кімнати та нагнало на неї значне полегшення. З великим нетерпінням Ніка впала на ліжко та зігнувши ноги в колінах сподівалася якнайскоріше опинитися в іншому світі.
      Одна хвилина, дві, три, чотири... Вона лежала з заплющеними очима в нестерпному очікуванні побачити Джеліоса. Та, на жаль, крім непросвітньої темряви, їй більше нічого не вдалося уловити. Різко розплющивши очі, її погляд прикипів до залитої світлом місяця, стелі. Ніка знову заплющила очі. Та сама темрява. Розплющила - бліда стеля.
      Ні це стає просто неможливим! Роздратування у ній зростало з кожною хвилиною, усією своєю душею Ніка відчувала, що щось було не так. Усе що відбувалося зовсім не співпадало з її бажаннями. Це трапилося вперше. Ніка вперше не спромоглася потрапити до нового таємничого світу. Всередині все похололо, в неї перехопило дух. Лише одна думка, що вона більше ніколи не побачить Джела, Данаю, Зенона та інших ( окрім Авреї звичайно, за нею Ніка точно побиватися не стане), навіювало на неї безмірний страх. Паніка зростала щосекунди. Ніка не знала, як цьому зарадити, в голові все переплуталося, довгі хвилини ставали нестерпними. Вона знову заплющили очі, керуючись останньою надією, все-таки зустрітися сьогодні з Джелом. Усі сподівання виявилися марними, усе залишалося незмінним: темним та порожнім.
      Відчайдушне обличчя Джеліоса не виходило з її надміру бурхливих думок, проте з кожною хвилиною воно ставало все більш розмитим, і, здавалося, стиралося з її пам'яті назавжди. Тепер всередині все кипіло. Знайомі голоси зливалися в один безмежно тягучий голос, який нашіптував Ніці похмурі слова. Вона боялася забути усе, що було пов'язано з її новими друзями та таємничим світом снів. Жар та холод по черзі огортали її заціпеніле тіло. Усе здавалося несправжнім. А якщо світу снів взагалі не існувало, можливо, це була лише довготривала галюцинація, яку Ніка сама вигадала у неймовірному розпачі, що був пов'язаний з найбільшою втратою у її житті. Ні, цього просто не може бути. Ніка вважала, що її уява не здатна на таку широку фантазію. Джеліос не може бути вимислом, це точно, він - реальний. Це лише якесь непорозуміння, Ніці здавалося, що у всьому винен шоколадний батончик, адже вона інколи не могла заснути після шоколаду, що необачно опинявся у її шлунку. Ні, все-таки вона визнала, що найдурнішим було винити у всьому шоколадний батончик, який до цього взагалі не мав жодного відношення. Необхідно мислити тверезо, а не вигадувати, якусь нісенітницю.
      Незважаючи на безкінечні хвилини, ранок настав дуже швидко. Ніка не змогла ні виспатися, ні здійснити перехід. Її настрій був пригнічений, страх все-ще виснажував її зсередини. Про школу сьогодні й мови бути не могло. Підвівшись нарешті з ліжка, Ніка переодягнулася у піжаму та невпевненим кроком подалася до кухні, де мама подавала сніданок. Ніці не прийшлося навіть нічого пояснювати, її недолугий зовнішній вигляд говорив сам за себе. Темні синяки під набряклими повіками, розпатлане волосся, захриплий голос - усе вказувало на певні проблеми з її здоров'ям. Мама і тато одноголосно вирішили, що їхня дочка застудилася, тому звеліли їй залишатися сьогодні вдома. Ніка зробила засмучений вираз обличчя, хоч насправді в душі відчула значне полегшення. Лорі суворо заборонили наближатися до неї, щоб уникнути розповсюдження мікробів. Тому день Ніка мала провести наодинці з її похмурими думками..
      Їй також довелося випити дві великі чашки гарячого чаю з лимоном, від якого її горло розпухло, тому Ніка взагалі не могла вимовити жодного слова. Мама привела її до кімнати та звеліла не вставати з ліжка. Ніка невдоволено поморщилася, коли мама щільно укрила її зі всіх сторін теплою ковдрою. Залишившись на самоті, вона заплющила очі та зосередилася на переході, проте це не дало жодного позитивного результату. Усе залишалося на своїх місцях, не зважаючи на важку ковдру, що вкривала Ніку, її руки були холодними.
      Похмурий осінній ранок ще більше зіпсував їй настрій. Ніка так і не спромоглася встати з ліжка, вона лежала на спині, не зводячи втомленого погляду зі стелі, її русяве волосся було недбало розкиданим по м'якій подушці. Її тіло було дуже важким і Ніці було не в силах ним керувати. Вона знову почала уявляти обличчя Джеліоса, проте крім розпливчастої плями, їй більше нічого не вдалося побачити. Усі спогади були оповиті густим туманом, через який не могла проникнути її свідомість. Обгорнувшись в ковдру, Ніка схватила зі столу чистий аркуш паперу, і почала старанно вимальовувати на ньому, синьою ручкою портрет Джеліоса, намагаючись хоч якось допомогти своїй пам'яті відтворити його зовнішність. Закінчивши роботу, вона уважно поглянула на малюнок. Проте з листка на неї дивилося зовсім чуже та дивакувате обличчя. Розгнівавшись на свій невдалий мистецький витвір, Ніка зіжмакала папір в невелику кульку, і зі всієї сили жбурнула її в сторону дверей. Та саме в цей момент, двері відчинилися і паперова кулька влучила у Дінин лоб.
      - Бачу, тобі вже краще! - усміхнено мовила Діна, потираючи лоба. Вона знову була одягнена у синю спідницю та сіру блузку. - А я гадала, що ти лежиш тут самотня з нестерпною застудою.
      - А як ти...
      - Мене впустила твоя мама. - швидко мовила Діна, дивлячись на здивовану Ніку. - Ти не була сьогодні у школі, от я і вирішила дізнатися причину твоєї раптової відсутності. До речі, Жанна та Тім передають тобі величезний "привіт". Останнім часом ти чомусь ігноруєш своїх давніх друзів. - похапцем додала вона, піднімаючи з підлоги зім'ятий листок.
      Ніка відчула дивну провину, що раптово почала її огортати. Усміхнені обличчя Жанни та Тіма постали перед її зором. Серце так міцно стиснулося, ніби готовилося вистрибнути з грудей будь-якої миті.
      - Просто у мене не вистачає часу от і все. - кволим голосом спробувала виправдатися вона, хоч її слова не прозвучали переконливо. Діна розгладила папір.
      - Майже кожен день, після уроків, ти відразу біжиш додому, навіть не попрощавшись з нами... Я думала у тебе якісь проблеми. - Діна ретельно вивчала Нікин малюнок.
      - У мене немає жодних проблем. Я лише хочу побути деякий час на самоті. - проте Нікин знервований голос, видав її. Тепер Діна підозріло оглядала заціпеніле обличчя своєї подружки. Ніка запалилася неймовірним бажанням, вихватити з Діниних рук портрет Джеліоса та сховати його десь під ліжко, або принаймні туди де ніхто не зміг би його дістати.
      - У тебе гарно виходить! - похвалила Діна, передаючи Ніці розгладжений малюнок.
      Ніка важко зітхнула та заперечно похитала головою.
      - Нічого у мене не виходить. - роздратовано вигукнула вона, кидаючи малюнок на стіл.
      Звузивши очі, Діна вмостилася поруч з нею.
      - Ти говориш зовсім не про малюнок, так?
      - Можливо... - Ніка стиснула губи.
      - А хто зображений на аркуші? - байдужим тоном запитала Діна, хоч Ніці здалося, що вона дуже зацікавилася цим недбалим малюнком. Діна немов відразу здогадалася, що малюнок якось пов'язаний з цією пригніченою атмосферою, що панувала у її кімнаті.
      - Друг. - мляво відповіла Ніка, і підвівши погляд на подружку, ще міцніше стиснула губи.
      На Діниному обличчі спалахнула цікавість, піднявши підборіддя вона поглянула на вікно.
      - І давно ти з ним дружиш?
      - Ні. Лише декілька тижнів... А що?
      - Хм... Значить все вірно... Жанна не помилялася. - задумливо пробурмотіла Діна, приклавши руку до каштанового волосся. - Ти знайшла собі когось на стороні! - упевнено додала вона.
      Ніка відразу збагнула до чого вона веде. І щось відразу здушило їй горло, завадивши повноцінно вдихати та видихати повітря.
      - Що? Ні, ти все не так зрозуміла! Джеліос лише друг. - прокашлюючись, пояснила вона. Діна знову звузила очі до маленьких щілин.
      - Тоді чому ти почервоніла?
      - Тут замало свіжого повітря.
      - Може відчинити вікно?
      - Ні, вже все минулося. Притому на вулиці така холоднеча.
      - Ага. - погодилася Діна - До речі, ти сказала Джеліос? - здивованим голосом перепитала вона, скручуючи пальці на руках. Ніка зрозуміла свою помилку, раптове хвилювання відбилося на її перекошеному обличчі. Їй не потрібно було називати його імені. Тепер прийдеться якось викручуватися.
      - Так, Джеліос. У нього дуже рідкісне ім'я. Е-е-е... скандинавського походження. - швидко вигадала вона, сподіваючись не викликати у Діни зайвих підозр. Хоч деяке хвилювання зародилося всередині, вона добре знала, що Діну не так легко провести, яка, можливо, була ознайомлена зі всіма міфами світу.
      - Скандинавського?
      - Ну, так... - зніяковіло пробурмотіла Ніка, схиливши голову набік та опустивши очі на заціпенілі руки, що міцно стискали брунатну ковдру.
      Діна підняла брови та труснула головою, від чого пряме каштанове волосся заплуталося біля вузьких плечей.
      - Може, Геліос? Це давньогрецька міфологія. Геліос - це бог сонця і денного світла. -проінформувала вона.
      Ніка знизила плечима. Хтозна, можливо, ім'я Джеліоса походить від імені цього бога. Принаймні він завжди здавався їй незвичайним.
      - Ні, його звуть Джеліос, друзі називають його просто Джелом. Хоча...- вона замислилася. У Джела були якісь особливі риси, що відрізняли його від інших людей.
      - Дивне у нього ім'я. - припустила Діна.
      - Так. - беззаперечно погодилася Ніка, представляючи його усміхнене обличчя та чорняве блискуче волосся, яке спадало на ясні лазурні очі. Це ім'я було саме для нього. Таке дивне та загадкове, як і він сам. Ніка не могла представити іншого, більш підходящого для нього імені.
      - У тебе бліде обличчя, проте на застуду, це аж ніяк не схоже. - відзначила пильна Діна, зігнувши плечі та схрестивши руки на грудях.
      - Ти права. - Ніка визнала свою поразку. - Діна, ти змогла б повірити у те, що на перший погляд здається нереальним, просто нерозумним вимислом, але насправді це більше чим реальність? - швидко вимовила вона, скинувши з себе ковдру та підскочивши на ноги.
      - Я... не знаю. Дивлячись, що ти маєш на увазі. - відразу засумнівалася Діна, замислено поглянувши на збуджене лице своєї подружки.
      Ніка зробила декілька кроків по кімнаті та спинилася біля столу, щоб обпертися на нього рукою. Вона дуже вже хотіла розповісти Діні правду, за будь-яку ціну, навіть якщо Діна визнає її божевільною. Все таки ризик завжди існує у всьому.
      Діна не зводила з неї зацікавлених очей.
      - Джеліос Кіферон - з іншого світу. - видихнувши повітря, швидко випалила Ніка, чекаючи на Дінину реакцію.
      - Ти сказала "з іншого світу" - з недовірою перепитала вона.
      - Так. - підтвердила Ніка.
      Дінині очі були широко відкриті, а її тіло повністю закам'яніло у незручній позі.
      - Але, як це може бути? Я нічого не розумію.
      - Я бачу його уві сні...
      - То він тобі просто приснився? - полегшено видихнула Діна, витираючи долонею спітніле обличчя.
      Ніка заперечно похитала головою.
      - Ні. Це зовсім не сон. Це все відбувається насправді. Якимось чином я можу уві сні потрапляти до їхнього світу. Зак називає це переходом
      Діна зіщулилася та хитнулася вправо.
      - Зак? - в цілковитому спантеличені вигукнула вона.
      - Так, він науковець, до речі дуже смішний. - Ніка посміхнулася, згадавши худорлявого Зака у жовтому захисному костюмі, заляпаних окулярах та з білосніжними зубами, які завжди наводили на неї певне спантеличення. - Ми ще не знаємо, яка саме причина виникнення переходу, але Зак та його кмітлива помічниця Кора уже працюють над цим. Також є інші: Даная Лутор, Зенон Рейнол та злісна Аврея... вона мене терпіти не може. Але я не переймаюся цим, вона відрізняється від інших своїм запальним темпераментом, що характеризується особливою жорстокістю. Всі вони мешкають у Пеліоні - це надзвичайне місто, його вулиці заполонило казкове видовище. Ти зможеш повірити мені?
      Діна замислено притулила руку до потилиці.
      - Те що ти розповіла здається неймовірним та вигаданим. Якоюсь фантазією. Але ти не справляєш враження божевільної, скоріше втомленої... - з помітним смутком вимовила вона.
      - Ти мені віриш чи ні. Я повинна знати. - наполегливо продовжила Ніка, відганяючи від себе тривожні думки.
      - Я... гаразд, припустімо я тобі вірю.
      - Це абсолютна правда. - не здавалася Ніка.
      Діна голосно видихнула повітря і встала з ліжка, обвівши Ніку пильним поглядом з ніг до голови.
      - Добре, я цілком погоджуюся з тобою, не маючи на те прямих доказів.
      - Дякую, я знала, що ти не підведеш мене. Тобі можна довіряти. - Ніку наповнила неймовірна приязнь до її подружки. - Але є одна проблема.
      - Так. Це можна сказати по твоєму вигляду. Ти дивилася сьогодні у дзеркало?
      Ніка труснула головою.
      - Річ не в цьому. Вчора, я перший раз не зуміла потрапити до Пеліону. - швидко промимрила вона, згинаючи та розгинаючи пальці на правій руці.
      Діна нахмурила брови.
      - І що?
      - Як ти не розумієш! Я майже місяць могла здійснювати перехід. А вчора цього НЕ СТАЛОСЯ! Я не знаю як цьому зарадити. Що взагалі тут можна вдіяти? - в розпачі вигукнула Ніка пробігаючи по кімнаті, вона вхопила зі столу невдалий портрет Джеліоса і почала ретельно його розглядати.
      - Може це і на краще! - недбало кинула Діна, потираючи пальцем підборіддя.
      - Я не сподівалася від тебе такого почути! - образилася Ніка.
      Діна розвела руками.
      - У тебе через ці "переходи" нескінченна втома. І зараз ти виглядаєш не найкраще.
      - Я просто не спала усю ніч! - обурливо пояснила Ніка, відчуваючи нестерпне роздратування.
      - От бачиш. Це може погано скінчитися! - розмахуючи руками, заявила Діна.
      В Нікиних очах постали сльози.
      - Якщо уже не закінчилося...
      - Гаразд, пробач мені. Я ще не перетравила цю інформацію. Хм... таке не щодня почуєш. Щодо переходу не хвилюйся, я впевнена що все налагодиться. Можливо, потрібно трохи почекати. - припустила Діна, сховавши руки за спиною. Її обличчя було напруженим та почервонілим, з чола стікали краплини поту, а очі були широко відкриті.
      Ніка поклала малюнок у шухляду і вхопилася руками за голову.
      - Я не можу чекати. Це нестерпно!
      - А що ти вдієш? Якщо не має іншого виходу, то залишається лише чекати. - втомлено зітхнула Діна, направляючись до дверей. - Одужуй швидше! - підморгнула вона.
      - Ти збережеш мою таємницю? - водячи рукою по волоссю та дивлячись на відчинені двері, запитала засмучена Ніка.
      - Обіцяю! Та хто ще, крім мене у це повірить. - засміялася вона та розправивши синю спідницю, вийшла з кімнати.
      - Авжеж. - прошепотіла Ніка сама до себе.
      Минуло три, нестерпно довгих дні. Ніка почувалася втомленою, розгубленою та пригніченою, проте десь глибоко у душі вона все-таки відчувала надію на повернення до Пеліону. Усе здавалося нудним та безрадісним, навіть, нікому непідвладна, погода підігравала її настрою. За вікном було сіро та похмуро, накрапував дрібний дощ, що легенько тарабанив по шибках змішуючи свою монотонну мелодію зі свистінням поривчастого вітру.
      Цілих три дні, під час яких не вдалося здійснити перехід, Ніка провела у своїй кімнаті, зачинившись від людей та всього світу.
      Вмостившись на ліжку, вона поклала під подушку побганий портрет Джеліоса, що не зовсім був схожий на нього і який пролежав ці довгі дні у маленькій шухляді. Опівночі Ніка заплющила очі та почала очікувати дива, що, здавалося, могло відбутися кожної секунди. В голові відчувалося дивне просвітлення, усі гнітючі думки зникли за одну короткочасну мить, внутрішня порожнеча також розчинялася у раптовому теплі, що почало огортати її тіло...
      Розплющивши очі, Ніка стояла у темряві, яку просвічували мерехтливі зорі, поблизу хлюпала вода, легкий вітерець пробігся по її обличчю. Це було доволі знайоме місце, навіть у темряві Ніка знала, що знаходиться поблизу мосту в Пеліоні. Безмежна радість виникла у її душі, наче величезний згусток світла, вона почала поширюватися по всьому тілу. Ніка з надзвичайною легкістю вдихнула свіже, прохолодне нічне повітря Пеліону. Невже це знову відбулося? Невже вдалося здійснити перехід? Це просто неймовірно! Тепер її єдиним бажанням було знайти своїх друзів.
      Раптом позаду себе Ніка почула якийсь рух, втіху відразу змінив страх. Вона різко озирнулася, але через темряву не змогла нічого угледіти.
      - Хто тут? - тихо пропищала вона, відчуваючи як її ноги тремтіли, наче від проймаючого холоду.
      - Ніка? Це ти? - біля неї пролунав знайомий знервований голос.
      - Джел?
      - Ніка! - зненацька теплі руки обійняли її за плечі.
      - Обережно! Ти мене задушиш! - ледь видавила з себе вона, відчуваючи водночас неймовірну радість та хвилювання. Джеліос відняв руки.
      - Я такий щасливий. Ти навіть уявити не можеш, як я хвилювався. Де ти була? Я вже був подумав, що з тобою щось сталося. - розгублено вигукнув він. Ніка побачила, як в його очах мерехтять зорі.
      - Я не знаю, як це сталося. Це неможливо пояснити. Я не могла здійснити перехід. - короткими реченнями висловилася вона, склавши руки докупи та розглядаючи тьмяну постать Джеліоса у світлі зірок.
      - Хіба таке може бути? - майже прогорланив Джел.
      - Я не знаю. - ще раз повторила Ніка, знизивши плечима. - Якщо чесно, я здивована бачити тебе тут. Що ти взагалі тут робиш?
      Джеліос почав ходити колом.
      - Я... я чекав на тебе. - запинаючись зізнався він.
      - Ти знав, що я здійсню перехід сьогодні? - відверто здивувалася Ніка.
      Джел не переставав ходити по колу.
      - Не зовсім. Я чекав тебе і дві попередні ночі...
      - Та спинись уже! - буркнула Ніка, втомившись вертіти головою. - Ти простояв тут декілька ночей?
      Джеліос завмер на місці.
      - Ні, чого ж, я ще сидів на траві. Це доволі зручно.
      - Що ти взагалі собі думав? А якби я не змогла появитися сьогодні, ти б чекав тут декілька днів чи, може, навіть тижнів? - обурилася вона.
      - А що я мав робити? Ти не лишила мені іншого вибору. Я був сам не свій. - образився Джеліос, голосно прокашлявшись.
      Ніка відчула провину, що наче жарке полум'я спалахнула у її душі.
      - Ти не мусив цього робити!
      Джеліос взяв її руку і міцно стиснув.
      - Ніка, зрештою усе закінчилося добре, тобі більше немає чого хвилюватися.
      Ніка з болем згадала ті нестерпні три дні, і її серце стиснулося, наче його закували міцними ланцюгами.
      - А якщо усе тільки розпочалося? Скажімо, я востаннє потрапила сюди... - знервовано вигукнула вона більш собі чим Джелу.
      - Ні! Цього не може статися! - нажахано вигукнув він, ще міцніше обхопивши Нікину руку.
      - Ще й як може, до того ж переживати потрібно мені, адже ти продовжиш жити своїм попереднім життям, а я не впевнена, що у мене це вийде . Я аж занадто призвичаїлася до цього світу... - зітхнула Ніка, усівшись на траву та випрямивши ноги. Джеліос залишився нерухомо стояти.
      - Про що ти? Мене більше ніщо не зможе повернути до звичайного життя, я хочу залишити усе як є. - збуджено видихнув він, напруживши обличчя. Ніці здалося, що він здригнувся, але в темряві може ще й не таке привидітися. Тому вона продовжила зацікавлено розглядати зірочки, які в Пеліоні були надзвичайно чаруючими.
      - Я теж. - нарешті озвалася вона, схиливши голову собі на плече.
      - Що? - доволі спокійний низький голос пройняв зоряну темряву.
      - Я теж хочу залишити усе як є. - прошепотіла вона, пильно вглядаючись у його нечіткий силует.
      - Нам потрібно дізнатися, чому це сталося. Має бути хоч якесь нормальне пояснення. - наполіг Джел.
      - Але як ми зможемо зробити це? Де знайти відповідь? - вона спантеличено прикусила губу, відчуваючи повну безвихідь.
      - Варто звернутися до Зака та Кори. Я впевнений, вони зможуть прояснити ситуацію. - доволі гучно та впевнено висловився він. Раптові сподівання заполонили її голову.
      - Що зараз? - засумнівалася вона.
      - Так. - підтвердив Джеліос з темряви.
      Ніка знизила плечима та знову поглянула на усіяне зорями небо.
      - А хіба не пізно для візиту?
      - Не переймайся цим, вони звикли працювати уночі. - переконливо мовив Джел, допомагаючи їй звестися на ноги.
      Уночі місто засинало разом з його жителями. Вулиці були порожніми та тихими, лише де-не-де спалахувало світло у квадратних вікнах маленьких будиночків. Ніка помітила, що у Пеліоні не було жодного ліхтаря, з наступом ночі місто зазвичай поринало у пелену темряви, що здебільшого освічувалася мерехтливими зорями.
      - Прошу тебе, тільки ні до чого не торкайся! - благальним тоном мовив Джеліос, штовхаючи металеві двері до лабораторії Зака та Кори.
      - Гаразд. - невдоволено пробурчала Ніка. Вони ввійшли до просторої кімнати з великим столом по центру. Зак та Кора були одягнені у звичайний одяг, без захисних костюмів та окулярів, вони пильно досліджували якийсь прилад, що був схожий на звичайнісінький фен.
      - У нас гості! - радісно вигукнула Кора, взрівши на порозі усміхненого Джела та зашарілу Ніку.
      - Ой, чого ж ви не попередили про ваш прихід, ми б підготувалися... - зніяковіло кинув Зак, його рот витягнувся у невеликій усмішці. Занадто ідеальні зуби спалахнули білосніжним сяйвом, і були білішими за білу сорочку, у яку він був одягнений.
      - Нам не потрібно урочистих зустрічей, у нас виникла невідкладна справа. - швидко відрізав Джеліос. Його обличчя було трохи втомленим, і це не дивно, адже він три ночі провів на ногах.
      На якусь мить Зак замислився, притуливши долоню до голови.
      - Гаразд, але спочатку мені потрібно дещо випробувати. - попередив він і вхопив скляний глек з водою, що стояв на краю столу. Не задумуючись, він з розмаху виплеснув воду на заціпенілу Ніку та Джела, який здивовано роззявив рота, коли вода застигла у повітрі за сантиметр від їхніх перекошених облич.
      - Що це було? - вражено запитав він, вдивляючись у повислу стіну води. Ніка була повністю захоплена побаченим, краплини води нерухомо висіли перед самим її носом. Радісне розпливчасте обличчя Зака виднілося через тонкий, водний бар'єр, що розділяв їх. Вона торкнулася вказівним пальцем невеличкої краплини і та здригнувшись, перемістилася на кілька сантиметрів, наче в невагомості.
      - Це уповільнювач молекул води. - широко усміхаючись промовив Зак, показуючи на сірий прилад у руці, що раніше здався Ніці феном.
      - Навіщо ти хлинув воду на нас? - невдоволено висловив Джел. - А якби твій прилад не спрацював? Ти б вимочив нас з ніг до голови.
      Зак окинув його пильним проникливим поглядом та провів пальцями по скуйовдженому волоссю, що стирчало догори.
      - Я був цілком певен, що він спрацює, ми ж трудилися над ним понад місяць...хм...навіть якщо цього не сталося б, тобі не завадив холодний душ. - самовдоволено пробурмотів він собі під ніс. Це був явний натяк на зморений вигляд Джела. Ніка втримала посмішку, а Джеліос миттєво набурмосився і скорчив гримасу.
      - Ти геній! - не втрималася Ніка, дивлячись на вдоволеного Зака, чий рот ще більше витягнувся, оголюючи білосніжні зуби.
      - Це всього на всього дрібниці. Я переконаний нас у майбутньому чекають величні відкриття та винаходи. - замріяно проказав він, з виразом цілковитого вдоволення на лиці.
      - Ага, хотів би я це побачити. - вишкірився Джел. - Тільки будь-ласка утримайся від експериментів на невинних людях. - попросив він. Ніка тихенько засміялася. Зак на це не зреагував, він замислено заціпенів на місці. І Ніка була подумала, що він уявив себе знаменитим почесним вченим.
      - Та я зовсім не проти, щоб на мені щось випробовували...- втомлено прошепотіла Ніка. Джеліос скоса зиркнув на неї.
      - Ніка, невже тобі не достатньо минулого разу? - нестримано запитав він. Вона згадала випадок з парфумами, що викликають галюцинації. Жах промчався по її перекошеному обличчю. Помітивши її негативну реакцію, Джеліос опустив підборіддя.
      - Атож. - майже беззвучно додав він. Вони все ще стояли за прозорим бар'єром.
      - І довго вода ще буде так висіти? - поцікавилася Ніка.
      - Над цим варто ще трішки попрацювати, але ми розраховуємо на двадцять хвилин. - припустив Зак, махаючи рукою. - До речі, крізь неї можна прошмигнути та залишитися абсолютно сухим. - Зак наблизився до водяної стіни на сунув у неї праву руку.
      - Дивовижно! - аж занадто захоплено видихнула Ніка.
      - Ось бачиш. - Зак показав суху руку. - Спробуй і ти. - не дочекавшись Нікиної згоди, він протягнув її через бар'єр. Відчуття були незрівнянними, вода була м'яка та приємна, лише трохи холодна, але це тільки її освіжило. Вода була подібна до желе. Простоявши декілька секунд у водяному бар'єрі, Ніка вийшла абсолютно сухою. Сили знову повернулися до неї, вона відчула значне полегшення.
      - Ніка не могла здійснювати перехід три останні дні. - голосно вимовив Джеліос, Зак повернув до нього наморщене худе обличчя.
      - Що? Хіба може таке бути? - зацікавлено запитав він, напруживши щелепу.
      Джеліос мовчки кивнув.
      - Так. Саме тому ми тут. Нам потрібна твоя допомога. - швидко пояснив він, дивлячись на захоплену Ніку, що все ще не могла прийти до тями від побаченого.
      Зак поклав руку собі на голову, а потім провівши її по зіщуленому обличчі, зупинив на гострому підборідді.
      - Три дні...три дні...- задумливо повторив він, притиснувши вказівний палець до нижньої губи. - Здається я знаю у чому справа, але я не впевнений...
      - Та говори вже! - поквапив його Джеліос, схвильовано крокуючи вздовж лабораторного столу.
      Мружачись, Зак замислено округлив плечі та сховав руки за спиною.
      - Я думаю, що справа у місяці. - коротко відрізав він.
      Джел здивовано на нього зиркнув та підняв брови.
      - До чого тут місяць?
      - Три дні тому розпочалася третя фаза місяця.
      - Я ще нічого не зрозумів. - щиро зізнався Джеліос.
      - Третя фаза розпочинається - повним місяцем, який продовжується три дні, а потім йде на спад.
      - Значить, Ніка не може здійснювати перехід у повний місяць. - до Джеліоса нарешті дійшло.
      - Так, але повний місяць був у нашому світі, я не знаю чи...
      - Повний місяць був і в моєму світі. - Ніка урвала Зака, згадавши жовтий диск у нічному небі, що кидав тускле світло на стелю у її кімнаті.
      - Тоді все сходиться. Прохід у наш світ неможливий для тебе у повний місяць. Це лише три дні. Вам не слід хвилюватися про це. - заспокоював їх Зак.
      Ніка поглянула на Кору, яка вовтузилася у водяному бар'єрі. Але раптом нерухома вода, знову стала нормальною і потоком вилилася на зашарілу блондинку. Зак та Джеліос не втрималися від сміху. Викручуючи тоненькими пальцями мокре волосся, Кора кинула на них сповнений докору погляд.
      - Піду накину щось сухеньке. - голосно буркнула вона, прямуючи до сірих дверей з маленьким круглим віконечком, що вели до житлової кімнати.
      - Так прилад потрібно ще трохи вдосконалити. - неквапливо сказав Зак з білосніжною усмішкою на вустах.
      Через декілька хвилин Зак показував щось Джелові біля мікроскопа, а Ніка сиділа на лавці, розглядаючи газетні вирізки, що були приклеєні до стіни. Раптом до неї підійшла Кора, яка вже вспіла переодягнутися, біляве волосся було абсолютно сухим та акуратно розложене на плечах. Вона стискала у руках пару чорних черевиків з маленькими трьома колесами на кожнім.
      - Це ролики? - спиталася Ніка, зацікавлено розглядаючи дивне взуття.
      Кора посміхнулася і кліпнула очима.
      - Це - удосконалені ролики. Ними можна керувати ручним пультом, - в іншій руці вона тримала металеву пластинку з малюсінькими білими кнопками. - До речі, вони можуть розганяти понад сімдесят кілометрів за годину.
      - Це неймовірно! - знову захоплено проказала Ніка, склавши руки докупи.
      - Хочеш їх випробувати? - швиденько поцікавилася Кора, оглядаючи усміхнене обличчя Ніки.
      - А можна? - зраділа вона.
      Кора кивнула.
      - Звичайно.
      Наступної миті Ніка зняла з себе білі кросівки та одягнула чорні ролики, які здалися їй трохи важкими. Піднявшись з лавки, вона обперлася на край столу.
      - Готова? - запитала Кора, готуючись натиснути на одну з білих кнопок.
      Ніка знизила плечима.
      - А що мені робити?
      - Просто тримай рівновагу, а я буду керувати. - квапливо пояснила Кора і натиснула на якусь кнопку.
      - Гаразд. - видихнула Ніка, відчувши як її ноги почали рухатися.
      - Що це? - Джеліос та Зак відірвали голови від мікроскопа, коли Ніка завертала в інший бік кімнати.
      - Я випробовую ролики. - розпрямивши руки, вигукнула Ніка, набираючи швидкість. Приємна легкість наповнювала її зсередини. Вона уявляла, що стрімко летить поміж пухнастих хмаринок.
      Джеліос ошелешено округлив очі.
      - Ніка спинися! Так і забитися можна! - спантеличено крикнув він, роззявивши рота.
      Ніка домчала до кінця великої кімнати і знову завернула нове коло.
      - Не можу. Ними керує Кора! - крикнула вона у відповідь. Всі відразу подивилися на перекошене від переляку обличчя Кори.
      - Вимикай! - звелів Зак, махаючи піднятими руками.
      Кора судомно похитала головою.
      - Не виходить. Кнопка заклинила. - вона хаотично натискала пальцем на всі білі кнопки.
      Ніка відчула як зростає всередині страх, вона спробувала ухопитися за стіл, але швидкість була занадто великою, тому скинувши кілька наукових пристроїв, що з гуркотом попадали на підлогу, вона продовжила мчати вперед. В душі все похололо.
      - Вікно! - гучно крикнув Джеліос і Ніка з жахом помітила, що наближається до великого вікна з якого стирчали прозорі трубки. Ще декілька секунд і вона могла проломити собою скло та вилетіти назовні, але Джеліос блискавично перестрибнув через стіл, з якого злетіли скляні пробірки і ляснувши об підлоги порозбивалися на дрібні друзки, та штовхнув Ніку на картонні коробки, що були складені гіркою у кутку кімнати. Впавши, Ніка відчула на потилиці різкий біль, тому збагнула, що вдарилася об стіну. Джеліос захекано лежав на підлозі біля потрощених пробірок, а Зак та Кора шоковано застигли на місці.
      - Гарно покаталися. - видихнула Ніка, знімаючи з себе ролики, колеса яких продовжували крутитися у шаленому темпі.
      - Пробач, Ніка я не знала, що все так вийде. - пропищала Кора, затуляючи рот тремтячою рукою. Її землисті очі були охоплені цілковитим жахом.
      - Усе гаразд. Важких поранень немає. - прохрипіла Ніка, притиснувши долоню до потилиці та підводячись з побганих коробок.
      Джеліос підняв голову, чорне волосся знову затулило його очі, які палали злістю.
      - Ніка, що ти взагалі собі думала? Я ж велів ні до чого не торкатися! - крізь зуби процідив він, підіймаючись на ноги. - Знаєш, що було б якби ти вивалилася з вікна? Це десятий поверх.
      - Так... - замислено мовила Ніка, представляючи усю ту трагічну картину, яка могла її застати. - Дякую... що врятував мене. Ти не забився? - вона побачила, як він підтримував праву руку лівою.
      - Нічого страшного. - буркнув він. Зак підбіг до нього, тримаючи у руках бинт та якийсь квадратний прилад з блакитним дисплеєм.
      - Тобі пощастило, що уникнув розтрощених пробірок. Пролетів за кілька сантиметрів від них. - з дивною широкою посмішкою мовив Зак, проводячи по Джеловій руці чорним приладом. - О, тут тобі також поталанило, всього на всього вивих. - додав він, дивлячись на блакитний дисплей.
      Ніка та Кора скручено сиділи на лавці, схиливши голови набік.
      - А ролики були класні... - зітхнула Ніка, міцно стиснувши губи та зібравши руки докупи. - Жаль, що тільки Джеліос поранився. - вона відчула різкий холод всередині, що причаївся біля її серця.
      Кора повернула до неї нахмурене обличчя.
      - Вони тебе мало не вбили. А тобі було класно? - невдоволено пирхнула вона, накручуючи пасмо білого волосся собі на палець.
      - Ніка, будь надалі обережнішою з всілякими винаходами Зака. - почувся вибагливий голос Джела з іншої кімнати.
      - Е-е-е... хвилиночку, при чому тут мої винаходи? Це все ваша необачність. - запротестував Зак.
      - Гаразд! - якомога голосніше і переконливо вигукнула Ніка і посміхнувшись, обняла насуплену Кору за худорляві плечі.
      Розділ дев'ятий
      Доля
      - Чудовий день. - дзвінко вигукнула Діна, вдивляючись у безхмарне небо, коли четверо друзів поверталися зі школи.
      - Так. - погодилася Ніка. Заплющивши очі, вона пригадала золоте сонце Пеліона, що завжди яскраво палало у небесній блакиті, обдаровуючи тамтешніх жителів та рослин цілющим теплом.
      У їхньому світі багряне листя вже вспіло попадати на землю та засохнути, залишивши після себе оголені, сірі гілки, що наганяли майже на кожного жителя їхнього міста моторошне відчуття. Отже, тепер перед ними був зовсім непривабливий краєвид, зате було сухо та сонячно. І це був великий плюс, що відображався на Нікиному настрої. Так, день був справді - чудовий.
      Тім весело крокував біля Жанни, що час від часу підстрибувала на одній нозі, однієї рукою тримав її за руку, а іншою ніс її, не надто важкий, шкільний рюкзак. На відміну від Діни, Жанна не мала звички турбуватися про навчання.
      - То ви тепер разом? - трохи байдуже поцікавилася Ніка, оглядаючи обличчя Жанни, яке сяяло від невимовної радості. Легкий вітерець розвіяв її довге руде волосся, що особливо виділяло її поміж усіх друзів.
      - Бачу, Ніка, ти відстала від подій. Хм...Вже майже два тижні. - проспівала Жанна, поправляючи зачіску. Тім усміхнувся та допоміг Жанні випрямити руде пасмо. Через постійні переходи, Ніка зовсім не мала ні часу ні сил, аби нормально спілкуватися з друзями. З кожним днем вони віддалялися від неї, це було більш чим помітно. І Ніка знала що так буде тривати ще довго, принаймні поки вона матиме змогу потрапляти до Пеліону. Можливо, навіть усе життя.
      Єдина людина у цьому світі, яка могла зрозуміти Ніку - була Діна. Лише вона знала таємницю Ніки і при тому не вважала її божевільною. Дінин погляд завжди був сповнений розумінням та терпимістю, навіть у безвихідних ситуаціях, її не покидав самоконтроль.
      - Може зайдемо кудись перекусити? - зненацька запропонував Тім.
      Жанна весело змахнула руками.
      - Звичайно! - зраділа вона. - Давайте відвідаємо кав'ярню "Венера", це моє улюблене місце. - усміхнено пролепетала вона, звівши погляд на Діну.
      Ніка скривилася. Це був єдиний заклад у їхньому місці, який вона не полюбляла відвідувати, через те що там завжди стояв, нестерпний для неї, запах міцної чорної кави.
      - Чудово. - похмуро сказала Діна, яка вочевидь також не була у захваті від цієї раптової ідеї, проте їй як завжди не хотілося розчаровувати когось із друзів. - Тільки якщо хтось понесе мій рюкзак. - швидко додала вона, натякаючи на Тіма.
      - Звичайно, я думаю Тім з цим легко упорається. Правда? - Жанна в очікуванні поглянула на Тіма, той неохоче кивнув.
      Діна Снігур скинула з плечей важкий бузковий рюкзак.
      - От і добре. - вона полегшено зітхнула, коли він опинився у руці Тіма. Тепер Діна могла стояти рівно, не згинаючись від важкої ноші.
      - Ваша валіза, добродійко! - згорбившись під двома сумками, (свій рюкзак він тримав у руці) Тім звернувся до Ніки і простягнув руку.
      Ніка заперечно похитала головою, вона зовсім не бажала ще більше навантажувати їхнього худорлявого друга.
      - Не вагайся, Тім у мене майже герой! - підморгнула Жанна, проте Ніка вирішила залишити свій рюкзак на своїх плечах. Тім окинув її вдячним поглядом.
      Тім та Жанна, що час від часу його підштовхувала, йшли попереду, а Ніка та Діна повільно човгали за ними. Раптом Ніка спинилася з оповитим раптовими сумнівами обличчям. Якась її частина бажала негайно повернутися додому, а інша навіювала на неї безмежне почуття провини, за тривале уникнення друзів.
      Діна також спинилася, її худорлява постать була нахилена набік, а каштанове волосся, що висунулося з-під червоного берету, затулило широко розплющені очі.
      - Все в порядку? - трохи збентежено запитала вона, поглядаючи на замислене Нікине лице.
      Ніка спинила погляд собі на черевиках, а потім простежила за багряно-коричневим листком, що прокотився на узбіччі. Вона відразу подумала, що то був останній барвистий листок, який лише нещодавно упав з дерева, і ще не встиг засохнути та перетворитися на пил.
      - Не знаю... я просто не переношу запах меленої кави. - прохрипіла вона, наморщивши ніс.
      Діна замислено звузила очі та прикусила губу.
      - А...ти про це. Можемо піти в інше місце. Я скажу Жанні...
      - Стривай! - різко перервала її Ніка, спантеличено труснувши головою. - Не треба її турбувати, вона здається такою щасливою. Я піду, але тільки не надовго. - зітхнула вона, проте відчула якесь полегшення, через те що сумління вже не так їй допікало.
      - Гаразд, тим паче сьогодні на нас чекає ще одна термінова справа. - хитро підморгнула Діна, поправляючи яскраво-червоний берет. Інтонація з якою вона вимовила останню фразу змусила Ніку здригнутися. Щось лячне пробіглося по її спині, наче раптовий холод, що виник нізвідки увірвався до її свідомості, примусивши її думки спинитися на якусь мить.
      - Що ти надумала? - нестримано вигукнула Ніка, сподіваючись почути плани Діни, яка тим часом щось ретельно обмірковувала.
      - Спочатку " Венера", ти ж не хочеш розчарувати ту парочку. - вона кивнула у бік Жанни та Тіма, який спинився, щоб трохи перепочити.
      Ніка знову зітхнула, але цього разу від непевного занепокоєння.
      - Добре, але мені не подобаються несподіванки. - попередила вона.
      Діна знизила плечима, зігнула пальці на руках, наче то були якісь крючки та шепнула Ніці на вухо:
      - Побачимо, що з цього вийде.
      - ДІВЧАТА, чому ви зупинилися? - голосно та невдоволено крикнула Жанна, піднявши руку та змахнувши нею наче крилом.
      - Уже йдемо! - Діна загадково зиркнула на Ніку, коли вони швидко наздоганяли своїх друзів.
      Скоротивши свій шлях кількома провулками, не надто весела компанія зупинилася навпроти парку біля невеличкої кав'ярні з великою яскраво-червоною вивіскою на кам'яній стіні. Жанна найперша підбігла до скляних дверей і хутко відчинила їх, решта переступила через поріг. Піднявши голову, Ніка угледіла невеликий металевий дзвіночок, що звисав зі стелі. Потягнувши за тонку рожеву стрічку, яка була прив'язана до нього, Ніка почула тендітні звуки, що очевидно слугували сигналом для персоналу закладу.
      Всередині було лише шість квадратних столиків, і всі вони були вільними, друзі вибрали того, що знаходився біля вікна з бамбуковими жалюзі. Терпкий міцної аромат кави пройняв Нікин нюх. Поморщившись, вона озирнулася навколо. Офіціантка ще не з'явилася, лише з кухні доносився приглушений дзвенькіт посуду. Одна зі стін була повністю обліплена картонними пурпуровими серцями, очевидно вирізаними власноруч, ще декілька таких звисали на білих нитках зі стелі, прямісінько над їхніми головами. На кожному столику знаходилися мініатюрні прозорі вазочки з трохи прив'ялими маками та ромашками.
      Тім акуратно розмістив на підлозі три рюкзаки і усівся на незручний металевий стілець поруч з Жанною, яка тим часом ретельно розглядала меню. Знявши зі спини повністю набиту книжками шкільну сумку, Ніка примостилася біля Діни навпроти Тіма та Жанни.
      - Вас вітає найбільш романтичний заклад у нашому місті - кав'ярня " Венера". По вівторками діють знижки до двадцяти відсотків. Що будете замовляти? - тоненьким голосом запитала офіціантка, появившись нізвідки. Ніка, зважила, що вони були єдиними клієнтами у цій маленькій кав'ярні.
      Жанна миттєво відірвала обличчя від меню та окинула прискіпливим поглядом худорляву дівчину у симпатичній червоній формі, чорне волосся якої було зібрано у тонкий хвостик.
      - А сьогодні діють знижки? - поцікавилася вона, проводячи пальцем по краю столу.
      Офіціантка улесливо посміхнулася, її карі очі звузилися.
      - Ні, сьогодні середа. Приходьте вчора!
      Жанна невдоволено нахмурила брови, її обличчя набуло замисленого виразу.
      - Як ми можемо прийти вчора, якщо ми вже прийшли сьогодні? А завтра буде завтра! - буркнула вона, міцно стиснувши у руці меню, від чого її пальці побіліли. - О... Я оцінила ваш жарт. Ду-уже дотепно. - її голос був наповнений неприхованим сарказмом.
      Дівчина у червоній формі на це зовсім не відреагувала, вона стояла мовчки, прискіпливо оглядаючи Тіма.
      Жанна голосно прокашлялася і зміряла Тіма розсердженим поглядом, а той відразу обняв її за плечі.
      - Гаразд, тоді можете завітати до нас наступного вівторка. - нарешті мовила офіціантка, роззявивши рота та відірвавши від зніяковілого Тіма допитливі очі.
      - Ми вже можемо зробити замовлення? - озвалася Ніка, що вже не в силах була стерпіти їхньої недолугої розмови. Діна також з нетерпінням крутнулася на стільці.
      - О, так... так, звичайно. - сказала темноволоса дівчина скоріше сама до себе, аніж до відвідувачів.
      - Мені принесіть смажену картоплю, - грайливим тоном почав Тім. - Філе з курки, салат з морської капусти та цибулі...
      Молода офіціантка швидко занотовувала його замовлення у рожевому блокноті.
      - Може ще щось? - солодко проспівала вона, прицмокнувши занадто яскравими пурпуровими губами.
      Тім знервовано ковтнув і поглянув на Жанну, яка ,на щастя, була занята бамбуковим жалюзі, тому і не почула улесливого тону офіціантки.
      - Ще звичайну каву без вершків та цукру, будь ласка. - невпевнено додав він.
      - Склянку води, будь-ласка! - голосно мовила Жанна. Поплескавши долонею по столі, вона дістала з вазочки одну червону квітку. Дівчина з блокнотом окинула її презирливим поглядом.
      - І все? - недовірливо запитала вона, явно очікуючи більш вагомого замовлення. Ніка також не могла збагнути чому її подруга так довго розглядала меню.
      - Так. Я сьогодні на дієті. - хутко пояснила Жанна, помітивши невдоволену реакцію офіціантки.
      Діна злегка підняла зап'ястя.
      - Мені, будь ласка, гарячий чай та яблучний пиріг "Венера". - якомога привітніше мовила вона і посміхнулась.
      - Гаразд! - засяяла худорлява дівчина у червоному костюмі, тепер її великі медові очі зупинилися на обличчі Ніки.
      - Мені те саме. - тихо проговорила Ніка, вдивляючись у пурпурове серце на стіні.
      Офіціантка скривила нафарбовані губи.
      - Воду? - її голос пролунав дещо грубо.
      - Ні. Пиріг і чай. - цілком спокійно пояснила Ніка, поклавши голову на лікоть. Її настрій був дещо похмурим, проте вона настільки бажала дізнатися таємничі плани Діни, що навіть була готова просидіти в цій кав'ярні ще деякий час.
      Норовлива офіціантка, щось пирхнула собі під ніс і подалася до кухні. Цілу хвилину друзі просиділи у повній тиші. Жанна почепивши червону квітку собі на руде волосся, почала розглядати своє відображення у маленькому дзеркальці, яке вона дістала з кишені свого пальта, Тім розстебнув свою сіру куртку і в очікуванні обіду, схилив голову, а Діна напружено поглядала на вікно, вираз стривоженості не сходив з її обличчя.
      - То як у вас справи? - раптове запитання Ніки прозвучало занадто голосно і було адресовано Тімові та Жанні, аби розвіяти напруженість, що повисла над ними. Ніка відразу збагнула, що її питання здалося усім повністю безглуздим. Жанна вирячила на неї схвильовані очі. Тім легенько похитав головою. Ніка відчула себе у незручному становищі, їхня реакції повністю збила її з пантелику.
      - Щось не так? - зніяковіло прохрипіла вона.
      - Усе, ніби нормально. - байдужо відказала Жанна. - В цьому то й проблема. Ти вже так давно не цікавилася нашими справами...
      Ніка зрозуміла до чого вона веде.
      - Я просто не мала часу.
      - Де ти весь час пропадаєш? - з раптовою цікавістю запитала Жанна, кліпнувши оком. Нікине обличчя витягнулось. Її мозок щосили запрацював, намагаючись придумати підходяще пояснення, яке не змогло б викликати жодних підозр.
      - Жанна як тобі вдається так чудово виглядати? - зненацька втрутилася Діна. Ніка полегшено зітхнула, вона була дуже вдячна Діні за її допомогу.
      Жанна самовдоволено усміхнулася, їй дуже подобалися компліменти.
      - Це все моя унікальність. - без зайвої скромності похвалилася вона. Діні це здалося доволі смішним, тому що її рот витягнувся у широкій посмішці. Проте Жанна лише розправила своє руде волосся з потріпаною червоною квіткою, від якої вже відвалилися дві пелюстки.
      - Розумію. - втримуючи сміх, мовила Діна.
      - О, так Жанно, твоя унікальність робить тебе ще більш унікальною. - не зовсім влучно підмітив Тім та озирнувся, намагаючись побачити емоційну офіціантку, проте кав'ярня, як і спочатку, була порожньою.
      - Дуже дякую, Тіме, хоч я взагалі не зрозуміла твоїх слів. Але вони прозвучали так гарно.
      - Невже вони забули про єдиних клієнтів! - вигукнув він аж занадто голосно, сподіваючись що його почує хоч хтось з співробітників закладу. Так і сталося, захекана офіціантка з невеликою пластмасовою тацею, прошмигнула через всю кав'ярню прямісінько до столика чотирьох друзів. Граційним рухом руки, вона зняла з таці тарілку зі смаженою картоплею, шматками курки та салатом, і урочисто поклала її перед Тімом. Потім швидко схватила склянку з водою та зі стуком поставила її на стіл. Жанна невдоволено скривила обличчя, офіціантка вдала, що не помітила її зухвальства.
      - Одну хвилинку! - прощебетала дівчина у червоній формі, зиркнувши на Діну, а потім зупинила погляд на дерев'яних дверях, що вели до кухні і котрі відразу розчинилися, коли на порозі появився смуглявий, повненький повар з великим білим ковпаком на голові та з ще одною тацею у руці. Повільною ходою, він підійшов до офіціантки, яка все ще нерухомо стояла біля квадратного столика, та вручив їй тацю. А потім незграбно вклонившись, від чого його живіт ще більше випнувся вперед, попрямував назад до кухні.
      Офіціантка миттєво поставила на стіл філіжанку міцної кави, дві чашки гарячого чаю та порізаний яблучний пиріг, що трохи підгорів з одного боку.
      - О, в нашому закладі існує одна традиція. Найкращий клієнт отримує в подарунок пурпурове серце.
      - І хто серед нас найкращий клієнт? - трохи байдуже поцікавилася Ніка, розламуючи кусень яблучного пирога.
      - Той кому тепер буде належати це серце! - темноволоса дівчина дістала з кишені картонне серце і на якусь мить приклала його до своїх грудей, а потім урочисто, наче якусь грамоту, вручила Тімові.
      - Дякую... навіть не знаю, що сказати. - забідкався він.
      Офіціантка похитала головою.
      - Не потрібно ніяких слів, ти цілком віддячиш якщо віддаси мені... своє серце. - лунко засміялася вона, від чого у всіх появилися мурашки на шкірі. Тім хутко заліз на стілець та підстрибнувши, зірвав зі стелі одненьке паперове серце, що висіло на білій нитці.
      - Отаке підійде? - театрально усміхнувся він, протягуючи його здивованій дівчині.
      - Хм... цілком. - вона поглянула на перекошене обличчя Жанни, яка вже відкрила рота, аби щось сказати, але потім чогось передумала.
      Підморгнувши Тімові та усміхнувшись Діні, вона витонченою ходою попрямувала до дверей, у яких нещодавно зник огрядний повар.
      - Теж мені модель! - кисло пробубоніла Жанна, відірвавши погляд від височенних підборів худорлявої дівчини і піднесла склянку води до відкритого рота. Зробивши ковток вона нахмурилася. - І вода у них якась дивна на смак!
      - Я більш чим впевнена, що вона вигадала всю цю традицію. - озвалася Ніка, ковтаючи чай, який видався занадто солодким.
      - Можливо... - припустила замислена Діна.
      Жанна скорчила гримасу.
      - Тіме, якби ти віддав їй своє справжнє серце, я б змусила тебе його повернути. І це тривало б дуже довго. Повір мені.
      - Жанно, я завжди тобі вірю. - з іронією мовив Тім, погладжуючи руде волосся, потім він почав блискавично запихати до рота морську капусту. - А це смачно.
      - Не можу повірити, що ти це їси. - скривилася Жанна Снігур.
      - О, нам вже потрібно йти. - пробурмотіла Діна, кусаючи пиріг та зиркаючи на блискучий годинник, що висів на стіні. Жанна окинула її здивованим поглядом.
      - Ми кудись збираємося? - з надією поцікавилася вона.
      - Ні. Зі мною піде лише Ніка. Ми маємо деякі справи. - уточнила Діна, витираючи пальці паперовою серветкою. Серце у Ніки забилося набагато швидше, вона відчула якийсь вогник у душі, що мав привести її до розгадки Діниних думок. Скоро вони покинуть цей заклад, і запах кави знову вивітриться з її голови...
      - Може скажеш нарешті, що відбувається? - зацікавлено запитала Ніка Діну, коли вони удвох вийшли з кав'ярні, залишивши там Жанну та Тіма.
      Діна прискорила ходу.
      - Зачекай ще трохи, нам потрібно звернути на іншу вулицю.
      - Ні, мені потрібно знати, куди ми йдемо. - Ніка спинилася, чекаючи на пояснення. Діна важко зітхнула і також загальмувала.
      - Гаразд, я розповім лише за однієї умови. - її обличчя набуло цілком серйозного виразу.
      - Якої?
      - Ти все одно туди підеш, навіть якщо мій задум тобі не сподобається. - швидко пролепетала вона, поправляючи червоний берет.
      Ніка перескочила з ноги на ногу.
      - Що? Ти мене дивуєш.
      - Спочатку пообіцяй! - не вгамовувалася Діна.
      - Я... обіцяю. Це все?
      - Гаразд. Повірю тобі на слово. - нарешті згодилася вона. - Це стосується... е-е-е... іншого світу.
      Ніка розширила очі. Всередині все похололо, увесь страх, що до цього ховався у самих глибинах її свідомості, вирвався назовні. Лише думка про те що Діна розповіла комусь її таємницю, змусила Ніку здригнутися. Руки також наповнилися колючим холодом.
      - Ти ж нікому не розповіла? - знервовано запитала вона.
      - Авжеж ні. - притуливши долоню до лоба, образилася Діна та поглянула у спантеличені вічі своїй подрузі.
      Ніка полегшено зітхнула.
      - Тоді я взагалі нічого не розумію.
      Діна зіщулилася і взяла руки докупи.
      - А тобі зовсім і непотрібно щось розуміти. Ми йдемо до однієї ворожки...
      - Що? - нестримано вигукнула Ніка.
      - Заспокойся. Нам потрібно вияснити, що все-таки відбувається. І нам випала чудова нагода зробити це. - наполегливо продовжила вона.
      - Я не збираюся іти до якихось шарлатанів!
      - Ніка, гірше вже точно не буде. А раптом ми зможемо щось довідатися? Невже ти цього не прагнеш? Зрештою, ти дала мені обіцянку.
      - Знай, я роблю це, тільки через свої нерозважливі слова.
      - Чудово! - підстрибнула на лівій нозі розпашіла Діна. - Її офіс знаходиться прямо у тому будинку. - вона вказала на старий трьохповерховий будинок, оточений з боків пожовклими каштанами.
      - Офіс? З яких пір ворожки працюють у офісах?
      Діна невинно знизила плечима.
      - Нічого не вдієш - бізнес.
      - Прекрасно! - саркастично вимовила Ніка, намацуючи у кишені гаманця. - І яку суму мені доведеться сплатити?
      Діна обурено нахмурила брови і це добавило її вигляду помітної суворості.
      - Ніка, ти мене ображаєш. Ірина прийме нас безкоштовно, вона давня знайома мого дядечка Миколи. Ти ж пам'ятаєш його, він гостював у нас три роки тому?
      - Пробач, але чомусь не можу пригадати. - пробуркотіла Ніка, напружуючись мозок у намаганні пригадати обличчя її дядечка. Проте нічого не вийшло.
      Діна поспіхом зиркнула на перекошене від роздумів обличчя подруги і смикнула головою.
      - Облиш. Ходімо нас уже чекають. - видихнула вона і потягла сконфужену Ніку за руку прямісінько до входу трьохповерхової будівлі.
      Вони викарабкалися на другий поверх: у довгому і занадто вузькому коридорі зібрався чималий натовп людей.
      - Хто всі ці люди? - вражено поцікавилася Ніка, дивлячись як худорлявий чолов'яга з чорною валізкою кволо проштовхувався повз огрядну набурмосену жінку, що міцно притисла його до облупленої бірюзової стіни і, здавалося, зовсім не помічала його відчайдушних спроб просунутися далі. Ще якийсь низький чоловік весело захихотів, споглядаючи, як інший повзав навкарачки збираючи розсипані папери. Світловолоса розфарбована жінка необачно вдарила його сумочкою по голові.
      - Не знаю, може тут є ще й інші офіси. - з надією мовила Діна, проте виявилося що то була довжелезна черга до ворожки. - Бідолаха. - не втрималася вона і почала допомагати тому чоловічкові збирати папери.
      - Значить вона нас чекає? - з іронією гукнула Ніка, коли Діна вручила захеканому чоловікові останні два папери, які побгалися та вимазалися під чиїмись великими черевиками. Той чемно подякував і швиденько протиснувся у якісь двері, що були праворуч від Ніки.
      - Не думала, що Ірина така популярна. - важко зітхнула Діна поправляючи зачіску.
      Ніка перевела вдумливий погляд на вихід.
      - То що йдемо назад?
      Діна несхвально смикнула головою.
      - Зачекай, ми так просто звідси не підемо.
      - Навряд чи вони нас пропустять.
      - Зараз побачимо! - впевнено мовила Діна, прориваючись крізь натовп, Ніка, затамувавши подих, пошкандибала за нею.
      - Дивися куди йдеш, малявко! - біля них прозвучав невдоволений низький голос
      - Ой, пробачте це була ваша нога? - не досить винувато пробелькотіла Діна, продовжуючи рухатися вперед.
      - Зараз моя черга! - буркнула якась старенька жінка з величезною коричневою сумкою у зморшкуватій руці. Ніка не розуміла, що можна було покласти у таку велику сумку.
      - Ми лише на декілька хвилин, пані Ірина чекає нас! - аж занадто голосно вигукнула Діна, не звертаючи уваги на розсерджене обличчя тієї старої жіночки. Вони спинилися біля старих дерев'яних дверей покритих блискучою фарбою, на яких висіла ржава металева табличка з акуратно видряпаним написом "Залиш усі свої думки перед цими дверима, звільни серце від дріб'язкових почуттів."
      - Діна, я не впевнена, що це хороша ідея. - раптом засумнівалася Ніка, не зводячи спантеличених очей з дивної таблички.
      - Нам краще негайно зайти всередину. - поквапливо прошепотіла Діна, натякаючи на обурену бабусю, яка вже готовилася влаштувати колотнечу, через те що вони пропхалися без черги.
      - Твоя правда! - погодилася схвильована Ніка, відчиняючи двері, які відразу проскрипіли та зачинилися перед носом невдоволеної старої.
      Вони зайшли всередину, це було щось неймовірне та неочікуване. Вся кімната була увішана прозорими кристалами різноманітних форм, через які яскраво проникали сонячні промені, створюючи у приміщенні казкове видовище. На чорному, трохи пошарпаному з боків, дивані, зігнувши спину, нерухомо сиділа худорлява жінка середніх літ. На її довгому, чорному, кучерявому волоссю красувалися дві сріблясті шпильки у формі водяних лілій. Ворожка була одягнена у легку смарагдову шовкову сукню з мереживними рукавами, що і здивувало Ніку, адже надворі все-таки була пізня осінь. На її тонкій шиї висіло дивакувате намисто з круглих, прозорих камінців, на яке також попадало денне світло та відбивалося на її граційному, трохи жовтуватому обличчі, яке вже починало вкриватися дрібними зморшками.
      Ворожка окинула дівчат довгим проникливим поглядом, а потім її губи витяглися прямою лінією. Її рука торкалася низького полірованого столика на якому знаходилася прозора куля.
      - Пані Ірино, - почала Діна. - Ви пам'ятаєте, я дзвонила до вас сьогодні вранці. - проте скляний погляд ворожки був прикутий лише до Ніки.
      - Пані Ірино... - знову сказала Діна. На цей раз ворожка відірвала від Ніки проймаючі зелені очі. Легким помахом руки, вона вказала на два стільці, що стояли біля, розмальованої дивними знаками, стіни. Знявши шкільні сумки, дівчата вмостилися на вказаних місцях, чекаючи на слова ворожки. Проте тиша продовжувалась ще декілька хвилин, які Ніці здалися напрочуд довгими. І схоже це почало нервувати Діну, яка безперервно зминала пальцями свій в'язаний берет і збентежено поглядала на чудернацьку ворожку. Ніка також почала посмикуватись, її погляд припав до великої скляної кулі. В неї так глобус на столі стоїть.
      - Цікава річ! - вона порушила тривале мовчання, вказавши на скляну кулю. Обличчя ворожки ожило, тепер на ньому можна було прочитати більше емоцій чим декілька хвилин тому.
      - Так. - її голос був захриплим. - Це лише сувенір. Я придбала його торік на ринковому розпродажі. - байдуже додала Ірина, поглядаючи на вікно.
      - Я так і знала, - з розпалу вигукнула Ніка. - Ви справжня шахрайка, що забиває людям баки! - і встала зі стільця. Цього і треба було очікувати, їх розвели немов п'ятирічних дітлахів. Стільки часу вони витратили даремно! І чому ті люди годинами вистоюють у черзі, аби потрапити до цієї шарлатанки? Вона хутко вхопила важкий рюкзак і пошкандибала до дверей, Діна роззявивши рота, залишилася сидіти на стільці.
      - Ти прагнеш знайти відповіді на безліч запитань. - голос ворожки став дзвінким та тягучим, він різко проник усередину Ніки, від чого та заклякла на місці, немов кам'яна статуя. Можливо, Ірина володіла технікою гіпнозу. Відчуття було нестерпним, ніби якась невидима сила скувала усе Нікине тіло, щось не давало їй рухатися, щось проривалося у її думки. - Але ти зазнаєш невдачі. Ти не зумієш відкрити таємницю сну.
      Тільки коли ворожка промовила останнє слово, Ніка знову змогла відчути своє тіло, що вже достатньо набрякло, життєві сили повернулися до неї, думки стали вільними. Вона повільно повернулася, намагаючись не зустрітися поглядом з проникливими зеленими очима..
      - Сон? То це лише сон? - здригаючись, запитала Ніка, не вірячи словам Ірини. Невже могло бути щось реальніше за Джеліоса, Зенона, Данаю та інших. Ні, це не сон. Ірина помилялася, вона не могла знати...
      - Ти не збагнула моїх слів. Я не говорила, що то був сон. - заперечила ворожка, її холодний погляд спинився на стіні з дивними знаками.
      - Але ж ви сказали, що... - Нікин язик чомусь добряче напух, тому вона змушена була докладати зусилля, аби говорити розбірливо. - Що...це сон.
      Ворожка зіщулила лице, від чого воно покрилося помітними зморшками і стало схожим на вичавлений лимон.
      - Я сказала, що ти не зможеш відкрити таємницю сну! - різкий голос рознісся луною по кімнаті та відбився від пастельних стін. Було видно, як Діна сіпнулася на стільці, раптова напруга паралізувала її обличчя.
      Ніка гойднулася вправо і зачепилася ногою за металевий чайник на підлозі, який відразу дзвякнув і впав на бік. Вибачившись, Ніка обережно підняла чайник і посунула його під стілець.
      - Е-е-е... що це означає? - схвильовано пробубоніла вона, намагаючись віднайти хоч якийсь сенс у хитромудрих словах ворожки.
      Ірина неквапливим кроком пройшлася по кімнаті та спинилася біля вікна. Сонячні промені заблимали на її тендітному тілі та освітлили замислене обличчя, яке стало ще жовтішим.
      - Ти не зможеш зрозуміти, тому що в цьому немає необхідності.
      Розгублені погляди дівчат зустрілися на якусь мить. Діна непомітно знизила плечима, а Ніка прокашлялася.
      - Це все? А де ж правда? Ми прийшли до вас саме з цього приводу! Щоб збагнути врешті-решт хоч щось. - занадто нестримано крикнула вона та відразу побагровіла.
      Ворожка на це не відреагувала, вона не відводила замисленого погляду від вікна.
      - Ти повинна знати лише одне. - цілком спокійно мовила Ірина, її руки, наче ліани, сплелися докупи.
      Ніка схвильовано затамувала подих.
      - Що саме?
      Ворожка крутнулася на місці, немов якась дзиґа, та приблизилася до онімілої Ніки, так, що між їхніми обличчями залишилося всього на всього декілька сантиметрів відстані. Ніка відчула на собі її рівне глибоке дихання.
      - Це твоя доля! - прошепотіла ворожка і сіпнувшись, ніби від електричного розряду, відскочила до стіни.
      - Моя доля - загубитися у власних снах? - з дивакуватою посмішкою на розгубленому обличчі перепитала Ніка. Щось тривожне поселилося всередині, вона аж занадто чекала відповіді, ніби це були останні слова у її житті, які вона повинна була почути.
      Ірина хутенько всадовилася на вузький диван та відкинула голову назад, від чого її чорне волосся з сріблястими ліліями розсипалося по надміру худорлявим плечам.
      - Ти помиляєшся. Твоя доля - стати частиною чогось грандіозного. Ти знайдеш вірний шлях. - її монотонний голос був занадто слабким, майже беззвучним.
      Діна почала соватися на стільці, її пальці знову безперервно зминали багровий берет. Ніка прочовгала ногами кілька кроків і спинилася біля старої дерев'яної шафки, на дверцях якої була невеличка кругла дірка.
      - Ви говорите якимись загадками! Який шлях? Я повністю заплуталася, це повна нісенітниця.
      - Не зрікайся своєї долі! Ти повинна назавжди лишитися у тому світі. - тепер Ірина зімкнула очі, і Ніці здалося, що вона заснула.
      - Що? Ви бачите майбутнє? - стишеним голосом спиталася Діна, впустивши берета на підлогу.
      Очі ворожки миттєво відкрилися і зиркнули спочатку на Діну, яка нахилилася, щоб підійняти головний убір, а потім на занепокоєну Ніку, що без надмірної цікавості обстежувала дірку в шафі.
      - Я бачу лише знаки долі, але це ще не означає, що вони незмінні. Ти маєш обрати свій шлях сама.
      Ніка відчула дивне полегшення. Присутність вибору - дарувало їй хоч якусь надію.
      - В мене є право на помилку? - поцікавилась вона, відірвавши погляд від шафи.
      Ірина кивнула.
      - Усі помиляються, але у твоєму випадку це не буде фатальністю. Твоя доля очікуватиме на тебе за будь-яких обставин.
      Ніка здивовано витягнула лице та провела рукою по скуйовдженому волоссю, що затулило їй розширені очі.
      - Спочатку ви говорите, що долю можна змінити, потім, що її не уникнути у будь-якому разі. Це знову якась плутанина. - нервово забідкалась вона, прикусивши губу.
      - Ти збагнеш це лише у майбутньому. - таємничо усміхнулася ворожка, клацнувши пальцями. - Хтось спробує змінити твою долю, але вона все одно тебе знайде, тому що ти одна з... - Ірина зненацька перервала промову та випросталася на дивані.
      - Що? - тепер і Дінин голос був наповнений неприхованим здивуванням.
      Ніка спантеличено поглянула в заціпеніле обличчя ворожки і судомно видихнула повітря. Усі слова Ірини неспинним вихором завертілися у її набряклій голові. Вона не могла зрозуміти навіть їхнього найменшого значення. Здавалося, її ослаблений мозок почав працювати набагато повільніше.
      - ЩО ЦЕ ЗНАЧИТЬ? - знову не стрималася Ніка і затулила лице руками. Усе не було таким, як вона собі уявляла. Ірина ще більше заплутала її складні бачення іншого світу.
      - Ти ставиш забагато запитань, я більше нічого не можу сказати. Всьому свій час.
      - Можна лише одне запитання? - Ніці кортіло довідатися чи зможе вона колись змиритися зі смертю Макса. Це питання зовсім не стосувалося світу Джеліоса, але їй потрібно було знати. Ірина мляво усміхнулася, Ніці здалося, що вона свідомо щось приховує.
      - Ти знаєш відповідь! - твердо сказала ворожка і зиркнула пронизливими смарагдовими очима на двері, за якими, напевно, вже з'юрмився ще більший натовп бажаючих потрапити на сеанс до ворожки. Ніка відверто здивувалася, адже вона ще не встигла промовити питання вголос. Діна також була ошелешена. - Усе, ваш час вийшов, мені потрібно прийняти сьогодні ще цілу купу людей. - важко зітхнула ворожка. Підвівшись з дивану, вона попрямувала до шафи з діркою та дістала звідти маленьку білу чашечку. Потім її погляд метнувся по кімнаті та зупинився на металевому чайнику, що його Ніка засунула під стілець.
      - Так. Дякуємо. - Діна підвелася з місця, наділа берет на голову і схопила рюкзак.
      - До речі, як там твій дядечко Микола? Щось я давно про нього не чула! - піднесеним голосом спиталася Ірина, на її обличчі виникла дивацька посмішка.
      - Гадаю, з ним все добре, обіцяв, що скоро завітає до нас у гості! - дзвінко пробелькотіла Діна, ховаючи руки за спиною.
      - Передавай йому "привіт". - попросила ворожка, брязкаючи металевим чайником.
      - Обов'язково. - Діна попростувала до дверей. Ніка також підняла свій рюкзак і ще раз поглянула на жовтувате обличчя ворожки, на якому відбивалося світло від розвішених кристалів. Її смарагдові очі звузилися на якусь мить, таємничий погляд зупинився спершу на вікні, а потім сковзнув по зіщуленому лиці Ніки, яка все ще зосереджено обмірковувала незрозумілі слова.
      - Бувайте. - занадто приглушено сказала вона. Ірина повільно кивнула, не відриваючи від неї скляних очей.
      - Пам'ятай, ти повинна зробити вибір самостійно, лише тоді він буде правильним. - ворожка підійшла до вікна, дівчата вийшли за двері. Та сама бабця окинула їх невдоволеним поглядом і пробурмотіла щось собі під ніс. Діна їй легенько кивнула, вибачившись за позачерговий візит, і вони знову проштовхувалися крізь тісний натовп.
      - Ось бачиш, це - твоя доля. - підмітила Діна, коли вони поверталися до їхніх домівок.
      - Я не знаю. Це звучить якось дивно.
      - Ти чого? Все просто. Виходить, що Джеліос Кіферон також є частиною твоєї долі. - лунко захихотіла вона.
      - На що ти натякаєш? - розсердилася Ніка, нахмуривши брови. - Скільки ще можна обговорювати мою долю? Це починає набридати...
      Діна обернулася навколо себе декілька раз, наспівуючи якусь веселу пісеньку. Легенький вітер дмухнув їм в обличчя, сонце яскраво світило у блакитному небі, не зважаючи на прийдешні події, день був чудовий. Це - факт.
      Розділ десятий
      Малюнки
      Одного сонячного дня Джел, його друзі та Ніка подалися на пікнік до тамтешньої річки. Зенон розбив невеличкий табір, Аврея розпалила вогнище, на якому Даная вже смажила бутерброди з сиром та ковбаскою. Десятирічний брат Данаї Лутор - Александр вправно грав на якомусь струнному музичному інструменті, що нагадував арфу, проте за розміром був значно менший. Музика була чарівною та незабутньою, усі, крім Данаї, яка все ще клопотала над приготуванням бутербродів, повсідалися на траві, слухаючи казкові звуки, що пробуджували у кожному неймовірні почуття. Повітря було свіжим та чистим, кожен подих дарував відчуття свободи. Усе здавалося таким безтурботним та легким, ніби якась сила відгороджувала їх від усіляких негараздів. Зенон приліг на спину склавши руки за голову.
      - Якби кожний день був подібний до цього... - замріяно мовив він, не відводячи погляду від блакитного неба, на якому повільно пливли білі, пухнасті хмарки.
      - Так. - погодився Джеліос, його очі були заплющені.
      - Ні, я б не змогла весь-час готувати ці бутерброди. - невдоволено буркнула Даная, підкидаючи у костер хмизу.
      - Може тобі потрібна допомога? - щиро запропонувала Ніка.
      - Ні, дякую. Я вже якось сама... О, ні! Вони підгорають.
      Провівши рукою по золотистих кучерях, Даная продовжила порпатися біля вогнища. Ніка поглянула на швидку течію річки, мало хто наважився б зануритися у таку небезпечну воду, проте Аврея підійшла до неї занадто близько. Ніка затамувала подих, її серце почало шалено вискакувати з грудей. Їй не вірилося, що Аврея зможе зайти у бурхливий потік, принаймні вона не настільки дурна, щоб зробити це. Проте усі її побоювання справдилися за одну мить, не звертаючи ні на кого уваги Аврея пірнула у воду. Ніка злякано скрикнула, усі замість того, щоб рятувати Аврею, здивовано повитріщалися на неї. Джеліос підвівся з прим'ятої трави та підійшов до схвильованої Ніки. Його обличчя було абсолютно спокійним.
      - Дуже мало людей здатні підкорити цю небезпечну течію і як не дивно Аврея належить до них. Поглянь. - він вказав на Авреїну голову, що винирнула з води. Її мокре вишневе волосся було дуже блискучим та яскравим. Вона швидко перебирала руками, цим самим змагаючись з неспинною течією.
      Ніку вразила її майстерність.
      - Як Аврея цього навчилася? Це якесь диво ... - захоплено запитала вона, все ще спостерігаючи за її вправними рухами.
      Джеліос схилив голову набік.
      - Вона просто змогла перебороти свій страх. - впевнено відповів він. Невже Аврея могла щось боятися? Ніка вважала, що ця риса ніколи не була характерною для неї, і вочевидь помилялася.
      - Про що ти? - її голос був наповнений цікавістю, а пальці нестримно стискали край футболки.
      Джел зітхнув та міцно схрестив руки на грудях.
      - Як ти знаєш, ми всі дружимо ще змалечку... - дещо сумним голосом почав він. - Колись, Аврея боялася води. І це було набагато більше чим просто страх. Вона не тільки не наближалася до великої води більше чим на сто метрів, але й при кожній згадці про неї, вона починала тремтіти. Ми не могли збагнути, що з нею відбувалося.
      - І як вона змогла перебороти свій страх? - нетерпляче запитала Ніка, її цікавість зростала з кожною секундою.
      Джеліос поморщився, згадуючи минулі події.
      - Це трапилося, в одинадцятирічному віці. Один з наших тойдішніх друзів, якого ти вже добре знаєш, Тідей Спаркс назвав Аврею боягузливою кицькою. Він зовсім не хотів її ображати, просто у Тідей мав звичку патякати всілякі дурниці, не подумавши. Звичайно, Аврея сприйняла це за образу, вона не змогла змиритися з його легковажними словами. Це було занадто важко для неї, зважитися на такий крок. - він замовчав нахмуривши обличчя.
      Ніка голосно видихнула повітря і перекотилася на бік.
      - Який крок? - уже з помітним хвилюванням запитала вона.
      - Аврея стрибнула у воду, не вміючи плавати. Це сталося прямісінько на цьому місці. - голосно сказав Зенон. Ніка здригнулася, лежачи на траві. Дивно, але вона не помітила, що Зенон підслуховував їхню розмову.
      Джеліос розгублено кивнув.
      - Так, Аврея стрибнула у крижану воду, аби довести нам, що вона не підвладна страхові. - підтвердив він.
      - Я вважаю, що це був цілковито безглуздий вчинок. - Ніка звелася на ноги, не упускаючи Авреї із виду.
      - Можливо... - голос Зенона був наповнений сумнівом. - Але якби я був на її місці, то зробив би те саме. - тихо додав він. Ніка та Джеліос спантеличено поглянули на нього, проте Зенон не зловив жодного їхніх поглядів, він роздивлявся пом'яту траву.
      - Що? Ти ризикував би життям, щоб довести комусь, що ти не слабак? - обурливо висказав Джел. - Ти пам'ятаєш, як ми всі стояли на узбережжі, дивлячись як Аврея протистоїть убивчому потоку? Ти пам'ятаєш, що ми відчували, який безмежний страх оволодів нами? Ніхто не сподівався, що вона зможе вибратися з води. Ми не могли нічого вдіяти, стрибнути за нею було б самогубством! Але сталося диво, якого ніхто не очікував... - Джеліос замислився.
      - Аврея вижила! - захоплено продовжила Ніка.
      На обличчі Зенона застигала вузька посмішка.
      - Вона не лише вижила, вона пропливла в крижаній воді проти течії з десяток метрів. Це був справжній подвиг... На її місці, я стрибнув би не для того, щоб комусь щось довести. - в його голосі відчувалася сміливість. - Я б зробив це в першу чергу, щоб переконати самого себе. Аби довести собі, що я не порожнє місце. Принаймні Аврея змогла це всім показати.
      Джеліос несхвально похитав головою
      - Я б не став стрибати навіть заради самого себе. Як сказала Ніка - це повне безглуздя. Щоб наважитися на таке, повинна існувати вагома причина. Вона повинна бути набагато важливішою за моє життя, лише тоді я б зробив це не роздумуючи. Розумієш?
      Ніка затамувала подих. Невже для нього могло бути щось важливішим за його власне життя? Цікаво, що б це могло бути? Що змогло б змусити Джела так ризикувати? Проте ці запитання вона не наважилася поставити вголос.
      Зенон на мить зіщулив очі.
      - Джел, я б не дозволив тобі стрибнути ні за яких умов. - впевнено мовив він.
      - Чому? - здивувався Джеліос.
      - Затим що я відповідаю за тебе.
      Джеліос обурливо скривив лице.
      - Значить сам ти можеш стрибати куди завгодно.
      - Причому тут я? Зараз ми розмовляємо про тебе. - трохи роздратовано буркнув Зенон.
      - Ти маєш до цього пряме відношення. - занадто голосно вигукнув Джеліос. Даная відірвала погляд від бутербродів і зиркнула на них з неприхованою тривогою.
      - І з яких пір ти несеш за мене відповідальність? - зненацька вибухнув Джел.
      - Сам знаєш з яких! - суворо сказав Зенон, кинувши короткий пронизливий погляд на Ніку, якій здалося, що він не горів бажанням нагадувати щось Джелу при сторонній людині. Джеліос зблід, він провів рукою по його блискучому, трохи розтріпаному, чорному волоссю. Він виглядав так, ніби його вкусила отруйна змія.
      - Я...розумію. - запинаючись прошепотів він. Помітна тривога промелькнула на його заціпенілому від неприємної згадки обличчі.
      - Гаразд, давай не будемо про це. Я просто хочу, щоб ти запам'ятав, що я не дозволю тобі робити дурниці, навіть якщо їх робитиму я. Ти просто не настільки сильний і розважливий. Не забувай про це. - наполіг Зенон і заплющивши очі, продовжив втішатися лагідним сонячним промінням.
      Джеліос встав і відійшов вбік.
      - Колись ти зрозумієш, що твої думки щодо мене були хибними.
      Музика стихла, тепер усі крім Авреї, спостерігали за раптовою суперечкою. Ніка була впевнена, що Джеліос не хотів, аби вона стала свідком цього безглуздого непорозуміння, тому вона почувалася зайвою. Щоб не погіршувати ситуацію, Ніка непомітно підійшла до широкого дерева, яке змогло відділити її на деякий час. Зігнувши коліна, вона сіла на траву та сперлася на твердий стовбур. Сумні думки виникли у її голові, день вже не здавався таким чудовим.
      Раптом вона здригнулася, бо щось мокре та холодне торкнулося її плеча.
      - Злякалася? - Аврея відтягнула свою руку назад, в її незворушнім голосі прозвучали веселі нотки. Вона ліниво крутнула головою, викручуючи рубінове волосся, декілька холодних краплин упали на заклякле обличчя Ніки, що відчувала всередині дивний неспокій.
      - Ти добре плаваєш. - неголосно відмітила вона, все ще не тямлячи чому Аврея підійшла саме до неї. Зрештою, вони приятелювали, а лише мали спільних друзів.
      - Певна річ! - самовдоволеним тоном вигукнула Аврея, падаючи поруч зі спантеличеною Нікою. Її короткі шорти та футболка були суцільно мокрими, проте Аврею це анітрохи не турбувало. Ніка втомлено схилила голову собі на коліна.
      - А наші хлопці й справді завелися. Жаль, що не дійшло до бійки, а то ці словесні переговори напрочуд нудні. Хотілося б мені угледіти, як Зенон надає Джелу добрячої прочуханки. Здогадуєшся через кого вони так погарячкували? - вишкірилася Аврея, театрально позіхаючи.
      - Тобі щось потрібно? - ледь чутно прохрипіла вона і почула приглушений сміх, який змусив її відчути раптове зніяковіння.
      Аврея злісно підняла брови.
      - Невже ти вважаєш, що я щось від тебе потребую? Це для мене аж занадто низько. - оголивши зуби рикнула вона, вхопившись тремтячими кістлявими пальцями за траву. Ніка не стала зважати на цю грубість, її настрій не міг зіпсуватися ще більше. Вона продовжила сидіти мовчки зі схиленою до колін головою. Зненацька Аврея швидко торкнулася передпліччя Ніки. Холод, що йшов від її пальців проникав крізь шкіру та пронизував до самих кісток. Здивовано зиркнувши на Аврею, Ніка відсахнулася вбік.
      - Що ти робиш? - скривившись, кволо пискнула вона, відчуваючи як страх стискував її горло. Неприємний холод від пальців Авреї все-ще зостався на її шкірі.
      Аврея прудко зірвалася на ноги.
      - Тобі тут не місце! - злісно проскрипіла вона, згинаючи руки в кулаки.
      Ніка відчула, як страх миттєво почав зростати і поширюватися по всьому тілу.
      - Я не можу збагнути твоїх слів.
      - Ти... ти... - Аврея зі свистом видихнула повітря, буцімто стримуючи величезний порив злості. - Ти не маєш права бути в Пеліоні. - знову повторила вона.
      - Що? - не вірячи власним вухам, тонко пропищала Ніка.
      Аврея провела пальцем по руці Ніки, міцно натискаючи нігтем на шкіру. Подряпина почала пекти і Ніка злякано звелася на ноги.
      - Твій час спливає... - її голос був досить жахливим і неприємним, серце Ніки почало битися швидше, кожен подих вселяв у неї паніку.
      - Ти божевільна!
      Ніка щодуху бігла, з кожним кроком віддаляючись від річки, Авреї та усіх її мерзенних слів. Позаду лунав пронизуючий сміх, проте озирнутися Ніка не наважилася. Прямуючи до найближчого пагорба, що був вкритий високими, старими деревами, вона понад усе бажала повернутися додому, але, на жаль, їй було не під силу керувати переходом. Пригнічена цією думкою, вона сіла на повалене, засохле дерево, яке, мабуть, закінчило своє життя під час якоїсь великої бурі.
      Там було дуже моторошно, широкі гілки майже не пропускали сонячних променів, шиплячий свист вітру змушував Ніку тремтіти. Усе навіювало страх, її пульс підвищувався від кожного тріску гілля. Авреїні слова крутилися у голові, хоч Ніка і не могла зрозуміти їхнього правдивого змісту. Аби позбутися цієї лячної картини, Ніка заплющила очі і спробувала уявити затишний дім, миле обличчя Лори та дбайливі погляди батьків...
      - Пробач, я не думав, що це тебе так засмутить. - шепіт вітру змішався з м'яким стривоженим голосом. Ніка обернулася. Джеліос незворушно стояв за кілька кроків від упалого дерева, сховавши руки за спину.
      - Ні, це... - невже він вважав, що вона втекла через їхню безглузду суперечку. Це було зовсім не так. Ніку турбувала лише невиправдана скаженість Авреї.
      - Не треба нічого казати. Це моя провина. Я не зміг стриматися, Зенон надто багато на себе бере. Я навіть не здивуюся, якщо скоро він почне контролювати кожен мій крок. - він підійшов ближче і зупинився за кілька сантиметрів від Ніки, яка тим часом дивилася собі під ноги.
      - Він просто прагне тебе захистити. Це ж очевидно. - майже прошепотіла вона, вивчаючи поглядом свої кросівки.
      Джеліос важко зітхнув.
      - Захистити від чого? У чому він бачить загрозу? Я не розумію...- його голос був наповнений відчутним роздратуванням.
      - А якщо загроза це - я? - припустила Ніка, хоч була майже впевненою у своїх словах.
      - Що це за дурниці? Як ти взагалі можеш думати про таке? - розсердженим тоном вигукнув він.
      Може, саме це мала на увазі Аврея, говорячи, що Ніці тут не місце. Вона могла бути небезпечною для Джела та його друзів. Хоч вона ще не зовсім розуміла у чому полягала та небезпека.
      - Це правда. З'являючись у цьому світі, я порушую всі правила.
      - Ніка, що ти говориш? Які ще правила? Ти просто втомилася і потребуєш негайного відпочинку!
      - Невже ти не можеш втямити, що я не відповідаю стандартам, які здатна сприйняти людська свідомість? - зусиллям волі Ніка змусила себе поглянути у його сповнені сумом, блакитні очі.
      - Але ж я можу усвідомити це. Ми всі можемо. - Джел пильно вдивлявся у її розпачливе обличчя. - Ти плакала? Твої очі червоні. - схвильовано додав він.
      - Що? - Ніка зовсім не помітила цього і відразу прогнівалася на себе.
      - У мене дещо є для тебе. - м'яко сказав Джел, дістаючи з-за спини невеличкий букет білих ромашок.
      На обличчі Ніки появилася маленька посмішка.
      - Де ти їх взяв? - її голос також повеселішав. Джеліос обережно поклав оберемок квітів у її руку. Ніка стиснула його дуже міцно. Маленькі, білі пелюстки здавалися доволі тендітними та крихкими.
      - Назбирав біля річки... Подумав, що тобі сподобається.
      - О так! Вони мені дуже подобаються! Такі милі. - якомога веселіше вигукнула Ніка, сподіваючись, що Джел також повеселішає. І її сподівання справдилися, за мить його обличчя спалахнуло невимовною радістю. Він провів рукою по голові, розгладжуючи пальцями заплутане, чорне волосся.
      - Може повернемося до річки? Сподіваюся вже все залагодилося, я обіцяю, що більше не буде ніякої суперечки. - квапливо запропонував Джеліос, його голос був дещо стривоженим.
      Злостиве лице Авреї знову постало перед очима Ніки, і цього було достатньо, аби нагнати на неї страх, що сковував її тіло колючим нестерпним холодом.
      - Ні! - здригаючись, вигукнула вона, ніби їй висунули смертний вирок. Її обличчя побіліло. Джеліос розгублено присів на звалене дерево, декілька секунд вони пробули в повній тиші.
      - Якщо хочеш, ми можемо більше не повертатися туди. Я тільки не розумію, що тебе так тривожить... - задумливо сказав він. Ніка знизила плечима, намагаючись не дивитися йому в обличчя. Принаймні, вона не збиралася розповідати йому про Аврею, навряд чи він зміг би повірити її словам. Джеліос занадто довіряв Авреї, при тому він дружить з нею вже багато років. А вони знали один одного лише якийсь місяць. Так, Авреєне слово важить набагато більше чим її. І в цьому вона має перевагу. Аврея безпосередньо може впливати на нього у будь-якій ситуації.
      - Я хочу залишитися тут. - її голос був тремтячий та захриплий. Насправді, їй хотілося повернутися додому чи хоч покинути цей моторошний затінок. Джеліос озирнувся, намагаючись зрозуміти, що Ніка знайшла у цьому похмурому місці. Раптом на його обличчі появилася інтригуючи посмішка. Ніці здалося, ніби він щось замислив.
      - Що? - пошепки запитала вона.
      Джел різко випрямив спину.
      - У мене є ідея. - голосно відказав він.
      - Джеліосе я...
      - Ні, лише вислухай!
      - Гаразд.
      - Ми можемо трохи пройтися, я обіцяю що ми не повернемося до табору. Ти ж не хочеш цього, так?
      - Так, я не хочу повертатися. Але я б охоче забралася звідси. - зізнання Ніки прозвучало аж занадто голосно. Джеліос нахилився до неї.
      - Тоді можемо вирушити просто зараз. - прямо в вухо прошепотів він і встав, хапаючи її вільну руку. В іншій руці Ніка все ще міцно стискала маленький букетик. Їй так хотілося забрати ці тендітні квіточки у свій світ, щоб залишити хоч якусь найменшу згадку про Джеліоса, окрім звичних спогадів. Ромашки були б чудовим гербарієм, втиснуті між гладенькими сторінками якоїсь старої книги. Та, на жаль, вона була не спроможна пронести навіть одну маленьку пелюстку. Засмучена цим фактом, Ніка притулила букет до обличчя та вдихнула його приємний солодкуватий аромат.
      Вони доволі спритно пробиралися крізь старі, порослі мохом дерева, тому невдовзі перед ними розстелилася довга хвиляста дорога, що нагадувала повзучу змію. На Ніку нахлинуло дивне відчуття дежавю. Усе було доволі знайомим, занадто знайомим, щоб це виявилося лише звичайнісіньким збігом.
      Вона вже десь бачила це місце, і була цілковито впевнена у цьому. З одного боку серпантинна дорога була оточена густим лісом, а з іншого невисокими пагорбами на яких були безладно розкидані невеличкі будиночки. Ніка спинилася намагаючись збагнути дивне відчуття. Джеліос зацікавлено поглянув на її сповнене розмислами обличчя.
      - Щось не так? - впівголоса спитав він.
      Ніка глибоко вдихнула.
      - Я знаю це місце.
      - Ти була тут раніше? - висловив свій здогад він.
      - Ні, це щось інше і я не може втямити що саме!
      - Ймовірно, схожа дорога є у твоєму світі. - припустив Джеліос, схрестивши руки на грудях, аби не теліпати ними навсібіч. - До речі вона називається Зміїним шляхом. - майже пошепки додав він, міцно стиснувши багряні губи.
      - Підходяща назва. - хутенько погодилася Ніка і прищулила очі, сподіваючись, що це допоможе їй прояснити ситуацію. - Ця дорога мені щось нагадує...
      - Знаєш, інколи виникає таке навіяне відчуття повторюваності, але я не думаю, що на нього потрібно зважати. Це все одно, що побачити місцевість на фотографії, а потім на яву. Отож на цьому не потрібно зациклюватися і приймати усе так близько до серця...
      - Стривай! - раптово урвала його Ніка. - Що ти щойно сказав?
      - На цьому не потрібно зациклюватися, а що? - здивовано повторив Джеліос, піднявши брови.
      - Та ні, до цього! - буркнула Ніка, знервовано прикусивши губу. Її думки почали просвітлюватися.
      - Здається, я казав щось про фотографію...
      - Так це воно! - голосно крикнула Ніка, притуливши руку до рота. Тепер вона не мала жодних сумнівів, що дійсно бачила цю дорогу.
      Обличчя Джела ще більше витягнулося.
      - Я щось не розумію. Ти бачила цю дорогу на фотографії?
      Ніка сіпнула головою і завмерла, наче кам'яна статуя.
      - Ні, я бачила її на малюнку... - її голос помітно послабшав і був схожим на відлуння вітру.
      - Малюнок? - Джел все ще не міг нічого збагнути. - На якому малюнку? Хто його намалював?
      Ніка стривожено зойкнула, всередині все скрутилося та похололо, вона згадала тендітне личко Лори та маленький блакитний альбомчик у її руці. Ні, цього просто не могло бути. Лора не могла появлятися у цьому світі, вона ще зовсім дитина. Це звичайнісінький збіг. Ніка щосили намагалася себе переконати, але невблаганний сумнів прокотився по її перекошеному від жаху обличчі. Щось навіювало на неї передчасну паніку.
      - То що? Чий це малюнок? - стурбовано повторив Джел, споглядаючи на її реакцію.
      - Лори... - тяжко видихнула Ніка, не відчуваючи землі під ногами. Це практично застало її зненацька та повністю збило з пантелику.
      - Не може бути!
      - Чому? - її голова запаморочилася і Ніка заледве втримала рівновагу, зачепившись рукою за якусь гілку.
      - Навіть якщо Лора вже потрапляла до цього світу, навряд чи вона самісінька розгулювала Зміїним шляхом. - Джел притримав її за плечі.
      - В тому й річ, що вона не була одна. - блискавично випалила Ніка, присівши на траву.
      - Про що ти?
      - Я кажу про людей, які були зображені на тому дурному малюнку і ще якийсь будинок! Ми вважали, що Лора малює вигаданих друзів, але вона запевняла нас, що вони справжні... Ну, чому я їй не повірила! - ледве стримуючи сльози роз'яснила вона. Нестерпна провина спалахнула всередині і Ніка зовсім не мала сили протистояти їй.
      - Виходить, що ми не єдині хто знає про ваш світ. - напружився Джеліос, приклавши долоні до скронь. - Потрібно дізнатися хто ще володіє цією інформацією.
      - А як же моя сестра? Навіщо вона їм знадобилася? - Ніка затулила розпачливе обличчя руками.
      - Не хвилюйся. - Джел спробував її заспокоїти. - Лора називала їх друзями, так?
      - І що з того? - нестримно викрикнула вона, важко дихаючи, немов після довготривалого швидкого бігу.
      - Якщо вона вважає їх друзями, значить нічого поганого вони їй не заподіють. Це ж очевидно. - він відчайдушно сподівався, що його слова зможуть привести її до тями.
      - Їм не варто довіряти. Вірогідно, це лише обман. Лора ще дитина, тому навряд чи вона зможе збагнути усі їхні наміри! - Ніка Мілевич страшенно прагнула дізнатися правду. Кому могла знадобитися Лора? Що взагалі тут відбувалося? Усі події цього дня помітно затьмарили її свідомість. Спочатку на неї вилилася несподівана агресія Авреї, а тепер ще й виявилося, що Лора також якимось чином пов'язана з цим світом. Все ускладнилося до неможливості.
      - Це звучить абсурдно! Навіщо комусь її кривди? - голосно крикнув Джеліос, гойднувшись вправо. На якусь мить Ніка виплуталася зі своїх пригнічених думок і скоса зиркнула на його зблідле обличчя, що знервовано тіпалося.
      - Я не знаю. - прохрипіла вона у відповідь.
      Раптом Джеліос підняв брови та зморщив лоба, це було знаком того, що у його голові промайнула якась блискуча ідея.
      - Ти казала, що на малюнку був зображений будинок. - аж занадто швидко пролепетав він.
      - Так казала. І що з цього? - вдумливо пробурмотіла вона.
      Він набув цілком серйозного вигляду.
      - Якщо існує дорога, значить будинок також повинен бути справжнім. Поглянь туди. - його рука здійнялася в повітря і вказала на безладно розкидані будиночки по той бік дороги.
      - Ти думаєш, що той будинок один із цих? - вражено округлила очі Ніка, це видалося їй повною нісенітницею.
      - Усе може бути. - дуже тихо сказав Джеліос. - Опиши той будинок.
      - Трьох чи двох поверховий ... моторошний... Це ж лише малюнок семирічної дівчинки, він може не відповідати дійсності. - засумнівалася вона, перекосивши схвильоване лице.
      - Так чи інакше ми повинні перевірити. Я розповім усе Зенону, він точно порадить щось путнє.
      Ніка невдоволено похитала головою.
      - Не думаю, що він схоче допомогти мені? - вона чогось зовсім не мала ні краплі довіри до Зенона Рейнола. Він був доволі підозрілим, наче якась сила відштовхувала її від нього.
      - Ніка, я знов-таки скажу, що Зенон нічого проти тебе не має. - сердито випалив Джеліос, роззирнувшись довкола. - Якщо хочеш, ми перевіримо тут кожен будинок.
      - Так, я хочу знати, що Лорі нічого не загрожує. Можемо почати завтра. - вона сподівалася, що вже скоро зуміє розібратися у всьому.
      - Можливо, але... спочатку потрібно все ретельно обміркувати...скласти якийсь план. - повільно мовив Джеліос, притуливши долоню до лоба.
      Ніка сіпнулася і пройшлася декілька кроків, розминаючи онімілі ноги.
      - Ми не маємо на це часу, мова йде про мою сестру. Я знайду цей будинок сама.
      Джеліос обурливо скривився в його очах спалахнула помітна стривоженість.
      - Ні, не чини так! Це просто безглуздо, сама ти не впораєшся. Пообіцяй, що не будеш діяти без нашого відому.
      - Обіцяю. - зітхнула вона, не маючи сили сперечатися. Принаймні він мав рацію, спочатку потрібно продумати усі ходи, і Ніка сподівалася, що це не забере багато часу.
      Джеліос схвально усміхнувся. Його добродушна посмішка придала Ніці відчутної енергії, тепер вона могла точно сказати, яким він їй подобався найбільше.
      - От і добре. - його рівний голос також був приємним.
      Зненацька маленький букет вислизнув з її ослабленої руки, Джеліос та його світ були віддалені від її свідомості. Ніка квапливо розплющила очі у своїй кімнаті...
      Розділ одинадцятий
      Старий будинок
      Поза всяким сумнівом, Ніка шкодувала, що збрехала Джеліосу, але вона вважала, що в неї не було іншого вибору. Навряд чи Зенон погодився б відразу відшукати той будинок, він захотів би спочатку все обдумати, прийняти якихось заходів, а на це просто не було часу. Потрібно було діяти негайно, адже Лорі могла загрожувати небезпека. Притому навіть якщо Ніка зуміє знайти той будинок, вона не стане туди безцеремонно вриватися, а лише трохи порозглядає навколо, спробує дещо дізнатися про таємничих людей, що були зображені на малюнках її сестри.
      Піднявшись зрання, вона відшукала в шафі темні стрейчеві штани та зелену футболку. Надягнула спортивні кросівки, перед цим, звичайно добре відчистила їх у ванній. Скільки разів вона лягала спати у взутті, проте до сих пір ще не змогла звикнути до цього. Ретельно розчесавши світло-русе волосся, вона зібрала його у хвіст. Ніка була готова, залишилося знайти лише снодійне, за допомогою якого вона могла хутко потрапити до Пеліону. Вона роззирнулася по кімнаті, шукаючи очима баночку з таблетками. Куди вона поділася? Ніка інколи використовувала її, особливо у тих випадках, коли її сон руйнувався через зіпсований настрій. Пошук у шухлядах не приніс ніякого результату, на столі та книжковій полиці також було порожньо. Роздратувавшись, Ніка заповзла під ліжко та почала обмацувати руками підлогу, що була вкрита тонким шаром пилу. На щастя, її рука доторкнулася до бажаної пластмасової баночки зі снодійним. За мить маленька таблетка вже розчинялася в прозорій склянці з холодною водою. Невелику білу баночку з рештою снодійного Ніка залишила на книжковій полиці, для того щоб наступного разу її було легше знайти.
      Добре що сьогодні був вихідний день, тому Ніці не доведеться придумувати якихось безглуздих пояснень для батьків за пропуск шкільних занять.
      Сонце тільки що зійшло, тому Джеліос не повинен був щось запідозрити, адже вони домовлялися зустрітися по обіді. Цього часу їй буде вдосталь, щоб простежити за будинком. Випивши одним ковтком снодійне, Ніка відразу упала на ліжко.
      Довго чекати не довелося, маленька таблетка подіяла дуже швидко. За декілька хвилин, Ніка стояла біля кам'яного мосту, під яким голосно хлюпотіла неспинна вода. Цей звук вселяв у неї спокій та здавався чарівною мелодією, що линула до самого серця. Будь-який плескіт води завжди нагадуватиме їй про це місце. Для Ніки все ще залишалося загадкою, чому вона майже завжди з'являлася біля цього старого мосту. Можливо, з часом вона зуміє самостійно обирати "місце прибуття".
      Погода була сонячна, все-таки у них тут літо у самому розпалі. Не гаючи часу Ніка подалася шукати дорогу до того загадкового будинку. Джеліос виявив його приблизне розташування, проте він не був цілком впевненим у тих розрахунках. Ніка знала, що будинок повинен бути десь на окраїні міста, саме біля Зміїного шляху.
      Вона проходила вздовж річки, прямуючи до вузької серпантинної дороги, що була зображена у блакитному альбомі Лори. Цю дорогу було неважко знайти, адже вона єдина вела за місто. З інших сторін Пеліон був оточений лісовими пагорбами та глибокою річкою, від якої Ніка нарешті почала віддалятися. Майже цілу годину вона йшла не зупиняючись. Сонце добряче припікало, тому йти було дедалі важче. Від утоми, Ніка мало не валилася з ніг, проте вона не стала сповільнювати ходу, аби швидше дістатися до бажаної цілі. Всі її думки були зосередженні на тому будинку.
      На кінець пройшовши декілька схилів, перед нею розстелилася довга звивиста дорога. Ніка полегшено зітхнула, значить половина шляху була уже пройдена. З іншого боку дороги розтяглися невисокі пагорби з одиночними будиночками біля яких випасалася худоба. Але як знайти вірний будинок? Всі вони маже нічим не відрізнялися один від одного. Ніка йшла вперед не задумуючись, в неї знову виникло відчуття дежавю. Ноги несвідомо вели її в невідомому напрямку. Вона звернула з дороги та рушила до найвіддаленішого високого пагорба, покритого зеленими деревами. Щось їй підказувало, що треба йти саме туди, але свідомість не вірила, що за тими заростями може знаходитися хоч якась споруда.
      На щастя інтуїція Ніки її не підвела. До високого пагорба пролягала широка землиста дорога, проте задля безпеки вона зійшла на узбіччя. Ніка пробиралася поміж високими деревами, звичайно це зайняло трохи більше часу, аніж іти по прямій дорозі. У тіні сонце вже не докучало, але Ніка весь час зачіплялася за колючі гілки, що зоставляли на її руках болючі подряпини. Та вона на це не зважала, зараз її погляд був прикутий до моторошного трьохповерхового кам'яного будинку, що був ретельно схований у лісових хащах. Лише його вигляд наводив на Ніку панічний страх, на її шкірі почали з'являтися мурашки. Було очевидно, що нічого хорошого цей будинок не віщував. Усі квадратні вікна були величезними з темно-коричневими рамами, лише на горищі було невелике прямокутне віконце, точнісінько як на малюнку Лори. З одного боку будинок був вкритий щільним живоплотом. На передньому плані знаходився маленький дворик з викошеною травою та гараж. Ніці було не зрозуміло, як взагалі сюди можна було проїхати машиною, та раптом в цю мить вона почула якийсь звук.
      По вузькій кам'яній дорозі, якою Ніка не скористалася, повільно піднімався чорний джип з затемненим склом. Щоб залишитися непомітною, вона пригнулася за якимсь густим кущем і в очікуванні затамувала подих. Машина зупинилася перед самим будинком і Ніка почула, як відчинилися її дверцята. Вона обережно підняла голову, щоб побачити хто вийшов із джипу. Здоровезний чоловік приблизно тридцяти п'яти років, з коротким, густим темним волоссям в синьому спортивному костюмі гучно зачинив за собою дверцята. Дивно, що вони не відвалилися після такого удару. За мить з будинку вийшов худющий рудоволосий чоловік в окулярах та білому халаті. Йому можна було дати не більше тридцяти років, на вид він був трохи втомленим. На фоні кремезного чоловіка, рудоволосий здавався дрібним карликом. Тепер ясно, чому перший так голосно гримнув дверима, очевидно він хотів, щоб його почув рудоволосий.
      - Що сталося Левене? Навіщо було мене викликати? - невдоволено крикнув кремезний чоловік до рудого, що стояв нерухомо, склавши руки за спиною. Його роздратований голос здався Ніці знайомим.
      - Дардон, виникли непередбачувані обставини. - швидко пояснив Левен, і коли Ніка змогла роздивитися його обличчя, вона заклякла, роззявивши рота. Це був той чоловік, що вона зустріла його на Піщаному фестивалі. Той самий, що зник за дивних обставин у готичній піщаній споруді, яка зненацька завалилася ледь не поховавши під собою Ніку. Під овальними окулярами виднілися темні синці, здавалося, він не спав декілька діб.
      - Які ще обставини? В мене вихідний! - низьким голосом запротестував Дардон і бахнув рукою по капоті, від чого затремтіло переднє скло.
      Ніка продовжувала нишком за ними спостерігати. Цікавість зростала щосекунди.
      Левен нахмурив обличчя та поморщив носа.
      - Ми майже спромоглися свого! - крикнув він, наблизившись до Дардона. Вони почали розмовляти дуже тихо, тепер Ніка не мала жодного шансу їх почути. Раптом Дардон усміхнувся злісною посмішкою, від якої у неї перехопило подих та роззирнувся навколо. З переляку Ніка пригнулася так швидко, що вдарилася лобом об якусь грубезну гілку, що стирчала з-під землі. Її серце забилося швидше, пульс підвищився, вона не наважувалася поворухнутися. На якусь мить Ніці здалося, що він її помітив, його колючий погляд пронизав її до самісіньких кісток.
      Пройшло декілька хвилин, Ніка все ще сиділа притаївшись. Коли гримнули двері будинку, їй стало набагато спокійніше. Вона сподівалася, що вони зайшли всередину. З дуже великою обережністю Ніка визирнула з-за куща. Двір був порожній, лише чорний джип залишився стояти на своєму місці. Вона полегшено зітхнула.
      Раптом позаду щось тріснуло. Не тямлячи себе від страху, Ніка схватила ту саму гілку, об яку вдарилася лобом та швидко обернулася.
      Вона не знала, що відчувала більше подив чи страх, бо стояла з переляканими очима та роззявленим ротом.
      - Ніка, поклади цю тростину, ти ж не хочеш мене покалічити! - занепокоєно і тихо пролунав знайомий голос.
      - Джеле, що ти тут робиш? - здивувалася вона, голосно видихнувши повітря.
      Джеліос розширив очі та майже непомітно здригнувся.
      - Те саме хочу запитати у тебе. - роздратовано прошепотів він, явно невдоволений цією раптовою зустріччю.
      - Я впевнена, що це сам той будинок, що нам потрібен. Він точнісінько як на малюнку. - хутенько пояснила Ніка, поки Джел збирався з думками.
      - Ти вчинила необачно, прийшовши сюди самою. Навіть якщо це інший будинок... - здавалося він був сам не свій. Хвилювання та злість повністю заволоділи ним.
      - Кажу ж тобі це - той. - нестримно урвала його Ніка, зробивши лице якомога серйознішим. Та Джеліос все ще поводився якось дивно, хоч його голос був доволі стриманим, проте в очах точилася неймовірна боротьба між здоровим глуздом та страхом.
      - Ніко, ти знову змусила мене хвилюватися! Коли я тебе тут побачив, моє серце ледь не спинилося. Ти хочеш довести мене до заціпеніння? - занадто швидко промовив він.
      - У нашому світі говорять "до інфаркту". - тихенько буркнула вона, витираючи долонею запітніле чоло.
      - Що?
      - Не зважай...Гаразд, вибач, що не сказала тобі. Я думала так буде краще! - винувато проскиглила Ніка, і мимовільно розчепивши пальці, випустила з руки палицю, що влучила їй по нозі. - Ой!
      Джеліос схвильовано зіщулив обличчя і спробував наблизитися до неї, але необачно зачепився штанами за куща та гепнувся на землю.
      - Тобі боляче? - гикнув він, дивлячись, як Ніка вхопилася за травмовану ногу.
      - Та вже не дуже... - буркнула вона, втримуючи посмішку. - А ти так і будеш лежати?
      Джеліос пирхнув і хутенько звівся на ноги, поки Ніка все ще була зосереджена на своїй нозі. Знявши кросівок, вона почала обстежувати ступню зі всіх сторін.
      - Я до сих пір не розумію, чому ти відправилася сюди одна? Ми ж домовлялися Як тобі це взагалі могло спасти на думку... - докірливо прошепотів він. Ніка відчула, що її почуття провини кудись поділося, адже своїм обов'язком вона вважала захистити сестру.
      - Джеліосе, я не могла стільки чекати, це було так нестерпно. Зрозумій мене врешті-решт. Лора - моя сестра. Невже ти не зробив би те саме для свого брата? - обурено вигукнула вона і відразу пожалкувала за свої нерозважливі слова.
      На якусь мить очі Джела спалахнули невимовним болем та відчайдушним смутком, він притулив руку до чола. Ніка відчула величезну провину, здавалося, її серце спинилося, всередині все похололо. Сльози прокотилися по її зблідлим щокам.
      - Пробач... - ледь ворушачи губами, прошепотіла вона, відчуваючи як холоне горло. Джеліос голосно видихнув повітря, тепер його обличчя було вкрите непроникною кам'яною маскою.
      - Я знаю що ти думаєш, - низьким монотонним голосом почав він. - Ти вважаєш якщо я не зміг врятувати Біона... то й не зможу допомогти твоїй сестрі.
      Ніка притримала подих, вона не знала за яких обставин загинув його брат, але й не наважувалася запитати про це.
      - Ні, все зовсім не так. Ти помилився... - заплакала вона.
      Джеліос схилився набік та заплющив очі. Очевидно, йому було важко згадувати ті трагічні події, що наче чорна кіптява, повисли над їхніми головами.
      - Так. І моя помилка коштувала життя моєму братові. Але...
      Ніка більше не могла дивитися на його змарніле лице, тому вона прикипіла поглядом до моторошного будинку, який на водив на неї ще більший жах чим розпачливе обличчя її друга.
      - НІ! Ти знову мене не так зрозумів. Я хотіла сказати, що повинна допомогти Лорі за будь-яку ціну... - втрутилася вона і схопилася руками за голову, сподіваючись спинити нестерпний вир гнітючих думок. На якусь мить їй навіть полегшало, тому вона знову повернулася до Джеліоса Кіферона.
      - Ніка, знай, що я зроблю все що в моїх силах, аби дізнатися, що коїться з Лорою і що це за клятий будинок! - вигукнув він і їхні погляди зустрілися. - Але я не хочу щоб ти постраждала.
      Ніка випрямила спину і звела очі собі на руки.
      - Зі мною все буде добре. Обіцяю.
      - Пригнися, - наказав Джеліос і вони обоє присіли, аби їх не побачив хтось з невідомих мешканців таємничого будинку. - А якби вони тебе спіймали? Що тоді? Добре, що Зенон погодився саме сьогодні почати пошуки цього будинку... - хмуро продовжив він.
      - Навряд чи мене хтось помітив. - Ніка не усвідомила, що почала розмовляти голосніше. - Навіть, якщо це станеться, я зможу забратися звідси. Мені не ясно, яка користь тут з тебе, що б ти вдіяв, якби нас виявили?
      - Ти казала, що не можеш контролювати перехід? - настійливо запитав Джеліос, розсерджено дивлячись на зашарілу Ніку. Його плечі були занадто зіщуленими, а руки напружено стиснуті в кулаки.
      Ніка підперла голову рукою і витріщилася на зрізаний пеньок, на якому маленький дятел вишукував дрібних комашок.
      - Так, казала. І що з того? Я все одно зможу зникнути, немає значення, коли це трапиться.
      Джеліос нахмурив брови. Його обличчя стало аж занадто стривоженим.
      - Це має велике значення, хтозна що вони зробили б з тобою до того часу. Ходімо звідси, потрібно знайти Зенона. Він разом з Аврею та Данаєю обшукують інші можливі місця. Варто повідомити їм, що ми знайшли будинок, а то вони не дуже вірили в його правдиве існування -твердо звелів він і потягнув Ніку за руку.
      - Стривай, ми так і нічого не дізналися! - обурливо прохрипіла вона. Частина душі, що відповідала за Лору, наказувала їй залишитися. І вона мусила скоритися цьому поклику. Джеліос повинен зрозуміти що саме значить для неї Лора, і що вона повинна зробити задля її безпеки. Але його було важко переконати, тому що Джеліос завжди був вірний своїм шляхетним намірам.
      - Потім Ніка, потім. Нам варто якнайшвидше забиратися звідси! - він продовжував уперто настоювати на своєму. Ніка заклякла, наче старезне дерево, що його ніяка буря не ладна здвинути з місця. Джеліос спробував її потягнути, поте його зусилля були такими ж марними, як і всі його прохання покинути це місце.
      Ніка невдоволено наморщила лоба, коли легкий вітерець повіяв їй в обличчя.
      - А як же Лора? Вона була тут, це ж очевидно. Я нікуди не піду поки не дізнаюся, що їм від неї було потрібно. Відпусти мене!
      - Ти що вважаєш мене ідіотом? Я не дозволю тобі залишитися тут! - Джеліос застиг на місці та роззирнувся, перевіряючи чи вони не видали місце їхньої схованки.
      Ніка смикнула руку та впритул наблизилася до куща. Її очі були широко відкриті.
      - Мені не потрібен твій дозвіл! Я можу самостійно вирішувати, що мені робити.
      - Скільки ще можна сперечатися, замість того щоб просто піти звідси, поки нас не спіймали. - вимогливо прошепотів він.
      - Якщо хочеш, можеш тікати просто зараз. А я ще трохи почекаю! - буркнула Ніка, вхопившись за куща, вона не відривала погляду від середнього вікна, у якому як їй здалося промайнула чиясь постать.
      Джеліос міцно схрестив руки на грудях.
      - Чудово! Ти просто нічого не розумієш.
      - Не знаю про що ти.
      - Тут небезпечно! - аж занадто голосно вигукнув він і прикрив рот рукою.
      Ніка театрально усміхнулася, його слова і справді здалися їй смішними.
      - Це все? Джел ми сидимо в непрохідних кущах, нас тут ніхто не зможе помітити. Це більше чим безпечно. - запевнила вона, прикусивши губу.
      - Ми повинні йти звідси негайно. - знову повторив Джеліос, його голос став набагато суворішим. Ніка похитала головою та зірвавши з куща один листок, почала жмакати його в руці. Вона змусила себе не піддаватися наказам Джеліоса.
      - Припини мене дратувати! Якщо не хочеш мені допомагати, то вже краще мовчи.
      Джеліос важко зітхнув.
      - Ніко, ну що мені з тобою робити?
      - Просто не набридай. - хмикнула вона.
      - Послухай, я тобі обіцяю, що ми ще повернемося сюди пізніше. Залишатися тут зараз, дуже нерозважливо з нашого боку. Ми навіть не знаємо, що це за люди і на що вони здатні. Забираймося звідси! - сказав Джеліос дуже благальним тоном.
      Він допоміг Ніці звестися на ноги. Вона боялася, що у неї не було вибору, як піти разом із ним. Потрібно було визнати, що він переміг. Його безкінечна наполегливість себе виправдала.
      - Гаразд, але ж ми повернемося сюди? - перепитала вона.
      - Я не порушую своїх обіцянок. Слово пеліонця. - вдоволено кивнув Джеліос, в його очах знову сяйнула блакитна іскра тепла.
      Вони зробили декілька кроків від будинку.
      - Кудись зібралися? - позаду пролунав жахливий голос.
      Ніка заклякла на місці, сьогодні вона вже чула цей низький неприємний голос, що міг на будь-кого навести сковуючий жах. Вони різко обернулися, перед ними постав кремезний Дардон з неакуратно підстриженим темним волосся, що явно відрізняло його від інших пеліонців. Він тримав у широких руках якийсь дивний сіруватий предмет, схожий на маленький пластмасовий пістолет та усміхався своєю злісною вузькою посмішкою, від якої в Ніки здушувалось горло. Зненацька вона відчула, як щось легенько штирхнуло шию, її розм'якла рука обезсилено потяглася догори. Заледве вона вспіла доторкнутися до ураженої чимось шиї, як злостиве обличчя Дардона почало зникати у раптовій темряві...
      Прийшовши до тями, Ніка не змогла зрозуміти, що все-таки сталося. В голові було повне затуманення, здавалося, ніби час перестав існувати. Вона перелякано сиділа на твердій холодній підлозі, її руки та ноги були зв'язані жорсткими мотузками, на очах була темна пов'язка, через яку неможливо було щось угледіти. Ноги страшенно оніміли, Ніка зігнула коліна. Мотузка, що зв'язувала ноги, ще більше втиснулася в шкіру. Також добряче набрякла шия, тому голова взагалі не поверталася. Повітря було старим, затхлим та огидним, легені Ніки починали пручатися з кожним коротким вдихом.
      Коли заскрипіла підлога, Ніка відчула поруч чиєсь глибоке уривчасте дихання.
      - Хто тут? Джеле це ти? - налякано запитала вона та спробувала відсунутися назад, але через зв'язані ноги, вона похилилася убік та впала на лікоть.
      Дихання не стало чути, проте Ніка все ще відчувала чиюсь присутність. Їй здалося, що за нею хтось пильно спостерігав, колючий холод пробіг по зігнутій спині та зупинився на онімілій шиї.
      - Навіщо ви це робите? - трохи впевненіше вигукнула вона, хоч до сих пір відчувала невимовний страх. Але її запитання залишилося без відповіді. Тиша тривала декілька хвилин, на мить Ніці здалося, що вона розмовляє сама з собою. Але попри моторошну тишу, вона все ще відчувала чийсь пронизливий погляд на своєму перекошеному від переляку обличчі.
      - Чому ви мене зв'язали? Де Джеліос? - тремтячим голосом пропищала Ніка саме тоді, коли її лікоть зісковзнув, і впавши на правий бік, вона проїхалася підборіддям по пошерхлій дерев'яній підлозі. Різкий біль прокотився по її обличчю, рот перекрутився і видав незрозумілий звук. Її щелепа була міцно притиснута до підлоги. В такому жахливому стані вона пролежала декілька нестерпних секунд, а потім чиїсь теплі руки допомогли їй знову прийняти зручне положення. Ніка була впевнена, що то був не Дардон, бо його руки були б набагато грубішими і він би не зміг так майже безшумно пересуватися по підлозі.
      Раптом в кімнаті залунали приглушені кроки.
      - Що вам потрібно? - безнадійно прошепотіла Ніка.
      Щось клацнуло і вона відчула, як тепле, свіже повітря влилося до затхлого приміщення, дихати стало набагато легше. Очевидно, загадкова людина, що була в кімнаті відчинила вікно. Знову залунали кроки, на мить стало зовсім тихо. Вона затаїла подих, чекаючи подальших дій таємничої особи. Хтось тихенько відкрив та зачинив за собою двері. Ніка почула, як повернувся ключ у замковій шпарці.
      Ще деякий час, вона просиділа в повній тиші, навіть не намагаючись поворушитися. Було цілком очевидно, що невідома особа покинула приміщення. Принаймні, заціпеніла Ніка вже не відчувала на собі пронизливого погляду.
      Зліва від неї щось зашурхотіло, її серце ледь не вискочило з грудей. А кров в шаленому темпі шугонула до голови.
      - От халепа! - пролунав розсерджений, знайомий голос. Почувши його, Ніка з полегшенням зітхнула.
      - Джеліосе? Ти тут? - раптово зраділа вона.
      - Так, я тут. Тільки де саме, не знаю. Цей велет оглушив нас... здається моя шия розпухла. - невдоволено відказав він, прокашлюючись.
      - Це ти відкривав двері? - тихенько запитала Ніка, відчуваючи, як частішав її пульс.
      - Ні. Мене здається прив'язали до підлоги та й не видно тут нічого. - буркнув він, клацнувши зубами.
      - Тут хтось був... - невтішно висловила Ніка, намагаючись опанувати хвилювання, яке змушувало її приглушений голос помітно тремтіти.
      - Агов, негайно відпустіть нас, чуєте? У вас будуть проблеми! - голосно вигукнув Джеліос, тарабанячи ногами по підлозі.
      - Чому ти кричиш? - не стрималася Ніка, кусаючи губи.
      - Ти ж сама сказала, що тут хтось є... - квапливо виправдався Джел.
      - Вгамуйся, в цій кімнаті більше нікого немає! Тай навряд чи нам це допоможе.
      - Здається я знаю що робити! - тріумфально мовив він і щось голосно гупнуло.
      Ніка почула приглушений стогін і перекосила обличчя.
      - Що відбувається? - стривожилася вона, розгойдуючись вліво та вправо.
      Джеліос знову сердито застогнав, а потім зі свистом видихнувши повітря, невдоволено повідомив:
      - Я намагаюся підвестися. На жаль, перша спроба виявилася невдалою.
      Ніка відчула раптове роздратування, яке перемішалося з чималим хвилюванням.
      - Так ти собі усі кістки переламаєш!
      - Я не можу спокійно чекати поки вони до нас доберуться.
      Ніка була не в захваті від його безглуздої ідеї.
      - По-моєму вони вже до нас добрались. - скептично промовила вона, відчуваючи, як теплий протяг овіював її обличчя.
      - Я не дам їм тебе скривдити! - розлютився Джеліос. І Ніка відчула якесь дивне полегшення та величезну вдячність.
      - Як ти думаєш, що їм потрібно?
      - Якщо не виберемось звідси, то скоро дізнаємось. - суворим голосом застеріг він.
      Знову почувся гуркіт.
      - Якщо ти не перестанеш битися об підлогу, вони сюди припхаються і тоді ми вже не матимемо бодай жодного шансу на порятунок, - обурено прошепотіла Ніка. - Потрібно вигадати якийсь план.
      - Здається придумав... - з ентузіазмом вигукнув він, і Ніка сподівалася, що у його голову прийшло щось путнє.
      - Що?
      - Ти можеш здійснити перехід. - в його пониженому голосі відчувалася надія.
      - А ти? - Ніку охопила паніка. Вона зовсім не бажала покинути його одного на поталу кремезному Дардону, що скидався на лютого звіра.
      - За мене не хвилюйся. Я зможу дати собі раду.
      - Ні, я не можу піти. Перехід не контролюється, ми повинні вимислити щось інше. - уперто мовила вона, помітивши, як тремтить її тіло.
      Джеліос важко зітхнув. Невже він справді вважав, що вона зможе покинути його у злісних руках невідомих мешканців моторошного будинку, що був ретельно схований від допитливих поглядів пеліонців у густих лісових нетрях.
      - Потрібно розв'язати мотузки. - безнадійним тоном озвався Джеліос.
      - Стривай, - Ніка відчула, що мотузка на її руках послабилася. - здається, вони погано вміють зав'язувати вузли. - хутенько видихнула вона.
      - Не певен, мене вони зв'язали аж занадто міцно.
      Ніка щосили потягла праву руку, що відразу вислизнула з жорсткої мотузки. Знявши з очей пов'язку, вона примружилася від яскравого сонячного світла, що ринуло через відчинене вікно. Ноги були зв'язані набагато міцніше чим руки, тож їй прийшлося трохи з цим пововтузитися. Нарешті остаточно звільнившись від мотузок, вона прикипіла поглядом до зв'язаного Джеліоса, що нерухомо лежав на брудній дерев'яній підлозі.
      - Джеле, с тобою все гаразд? - схвильовано вигукнула вона, прошкутильгавши до нього на набряклих ногах.
      Він різко підняв голову.
      - Так, я просто зосереджено міркував, як нам звідси вибратися! - прохрипів він, поки Ніка звільняла його від мотузок.
      - А я вже була подумала, що ти забився. - полегшено вимовила вона, дивлячись на його замислене обличчя.
      - Де це ми? - спитав він, оглядаючись навколо себе.
      Ніка також пробіглася поглядом по кімнаті.
      Вони перебували на дуже старому горищі, заваленим всілякими речами. Біля однієї стіни стояла велетенська, старовинна книжкова шафа, що сягала самої стелі. Подерті книги, які знаходилися на її широких полицях, були покриті товстим шаром пилу. З іншого боку стояв овальний металевий стіл, на якому були розкидані порожні скляні пробірки та флакони, дивні незрозумілі прилади, обплетені старою павутиною та кучка пожовклих паперів, покритих пліснявою.
      - Це схоже на якусь лабораторію. - кинула свій здогад Ніка. Проте зараз це місце можна було назвати звалищем, тому що крім книжкової шафи та робочого столу тут була велика кількість поламаних речей та побутового мотлоху. Потрощені стільці валялися в одному з кутків, тріснуте дзеркало стояло біля подертих дверей, на підлозі також були розкидані розламані дошки, побитий посуд, чавунні сковорідки, зимові чоботи, чималі граблі та широка лопата. Але найбільше Ніку вразив величезний круглий годинник на стіні з дерев'яними стрілками. Якому було не менше ста років і який, на жаль, уже призабув своє істинне призначення - показувати час.
      - Що далі? Потрібно якось втекти звідси. - неголосно сказала Ніка, проте Джеліоса на це не відреагував, він безперервно дивився позаду себе. - Що? - Ніка також обернулася і від несподіванки заціпеніла на місці. - Ой...
      - Ми тут не самі. - коротко відзначив він, дивлячись на сплячу Данаю, що лежала на зім'ятих картонних коробках, скрутившись калачиком, її руки та ноги були зв'язані, а очі прикриті золотавими кучерями.
      - Даная! - ледь чутно вигукнула спантеличена Ніка, направляючись до сплячої дівчини, проте Джеліос зупинив її.
      Ніка здивовано прикусила губу.
      - Давай спочатку вигадаємо, як звідси вибратися, а вже потім її розбудемо, - порадив він. - Вона може зчинити такого галасу.
      Ніка кивнула. Але саме в цю мить Даная перекотилася на інший бік та з'їхала на підлогу, її очі миттєво розплющилися.
      - ЩО трапилося? Де я? - спантеличено пролепетала вона, згрібаючи рукою волосся, що насунулося на зіщулене обличчя.
      Джеліос метнувся до неї двома швидкими кроками.
      - Даная, як ти тут опинилася? Де інші? - він узявся розв'язувати мотузки на її руках та ногах, що почали тіпатися, наче від електричних імпульсів.
      Даная сковзнула поглядом по стурбованій Ніці, а потім, швиденько звівшись на ноги, зиркнула на перекошене обличчя Джела.
      - Я не пам'ятаю. - зі сльозами пробурмотіла вона. - Зенон сказав, що нам потрібно розділитися, бо так буде скоріше, тому він пішов один, залишивши мене з Авреєю. Я звичайно відмовлялася, але коли він мене слухав. Зенон упертий, немов старий баран...
      - Давай по суті! - поквапив її Джеліос.
      Даная нахмурила брови і витерла долонею змокрілі щоки.
      - О, гаразд... На чому я закінчила?
      - Ти сказала, що ви розділилися.
      - Саме так. Ми розділилися. Зенон вирушив оглядати східну частину пагорбів, а ми подалися на Захід.
      - І що було далі? - підганяв її він.
      - Аврея розглядала якусь дерев'яну хатинку, схоже, що там мешкав самотній старий рибалка. І цей дідуган вирішив, що ми хочемо його пограбувати, він вискочив на веранду і почав розмахувати своїм ціпком. Я хотіла вибачитись і сказати, що ми просто помилилися будиночком, але дурний старий ще більше розлютився і почав кидатися в нас огірками зі старої прогнилої бочки, що стояла на тій же веранді. Аврея спробувала прояснити ситуацію, але їй цього не вдалося. Зрештою, ми бігли звідти під безперервним градом переспілих огірків. Потім ми вирішили перепочити... у Авреї задзвонив мобільний телефон і я подумала, що то був Зенон... і ось я прокинулася у цьому страшенно брудному місці і побачила вас. - Даная Лутор огидливо скривила лице, витираючи руками забруднену широку спідницю.
      Джеліос підійшов ближче до неї та оглянув її шию.
      - Тебе також оглушили. - впевнено сказав він.
      - Мене що? - відкашлюючись від пилу, вона вирячила карі очі.
      - У вас хтось стріляв... Хто ще там був?
      - Здається нікого. Принаймні крім того божевільного діда та Авреї, я більше нікого не бачила. Ти хочеш сказати що нас викрав звихнутий на всю голову старий?
      - Звичайно ні. Це був хтось кого ви не побачили. Можливо, навіть той кремезний грубий чоловік. А де Аврея?
      - Не знаю. Напевно втекла, вона напрочуд швидко бігає. А я...опинилася тут. Бідолашний Зенон, він напевне місця собі не знаходить.
      - Гаразд. - Джеліос наблизився до ржавого металевого столу і почав оглядати пожовклі складені купкою папери.
      - Що ти робиш? - поцікавилася Ніка, не зрушивши з місця.
      - Можливо, нам пощастить дізнатися більше про цей будинок. Проглянь книги. - тихенько мовив Джеліос, показуючи на дерев'яну книжкову шафу. Даная почала порпатися у купі мотлоху, що валялася на підлозі, а Ніка підійшла до книжкової шафи та витерла рукою пил з декількох вицвілих книжок, від яких йшов нестерпний сморід. Тут було більше сотні книг, величезна шафа простягалася на всю стіну. Палітурки старих книжок були потріпаними та протертими, їхні назви було майже неможливо розібрати. Ніка дістала з полиці одну чорну книжку, сторінки якої пожовкли від часу, а букви затерлися. Місцями виднілися окремі слова, проте й ті були надруковані якоюсь незрозумілою для нею мовою. Інші книги, які вона проглянула, також були зі стертим шрифтом. Тепер вони стали звичайною макулатурою.
      Увагу Ніки привернула пошарпана книга з темно-зеленою палітуркою, чи не єдина кольорова книга на цих полицях. Мабуть, через те, що її улюбленим кольором був зелений, її погляд прикипів до цієї невеличкої книги, що знаходилася на самій верхній полиці. Ніка схопила у кутку неушкодженого дерев'яного стільця і підсунула його до шафи. Джеліос був занадто зосереджений на пожовклих паперах, тому не звернув на неї уваги. На верхній полиці було набагато більше пилу та павутиння чим деінде на цьому горищі, і коли Ніка видихнула ротом повітря весь цей старезний пил ринув їй прямісінько в обличчя. Ніка чхнула і невдоволено скривилась, витираючи запорошене лице. Вона обережно взяла темно-зелену книгу в руки, та, не злізаючи з стільця, розгорнула її. Старі сторінки були також пожовклими, проте написаний грубим чорнилом текст, був доволі чітким. Каліграфічним почерком акуратно був виведений заголовок: "Замітки Евена Соллорі". Дивно, але і в цьому Ніка побачила щось дуже знайоме. На інших сторінках були накреслені великі таблиці з якимись численними розрахунками, та незрозумілі формули. Одним словом, книжка була подібна до підручника з фізики.
      Ніка вирішила приберегти цю книгу, адже через добре збережений зміст, вона могла стати їм у пригоді. Зненацька Ніка почула під собою різкий тріск, від стільця, на якому вона стояла відлетіла ніжка. Її різко хитнуло і руки спробували вхопитися за дерев'яну полицю, але здавалося, стілець уже почав розсипатися на друзки. Не вспівши зачепитися за шафу, Ніка відхилилася назад і полетіла вниз. Ще секунда і вона розвалилася б на старій підлозі, що могла б з легкістю провалитися під масою її тіла, але видно доля розпорядилася по-іншому. Ніка упала на Джеліоса, який раптово опинився біля шафи, і вони обоє гепнулися на підлогу. Голосний гуркіт рознісся по всьому горищі і затряслися стіни, немов під час землетрусу. Було б дивно, якби цього ніхто не почув.
      - Все гаразд? - стурбовано запитав Джеліос, голосно видихнувши повітря прямісінько в перелякане обличчя Ніки.
      - Начебто. В мене ж була м'яке приземлення. - Ніка обперлася на кисті рук і спробувала піднятися з Джеліоса - Чому ти смієшся? - поцікавилася вона, узрівши його широку посмішку.
      - Просто гадав, що зможу тебе спіймати, але підлога виявилася трохи слизькою. - м'яким голосом пробурмотів він і поглянув їй у зелені вічі. - До того ж ти ніколи не була так близько.
      Ніка побачила вогник у його відчайдушних очах і це змусило її зніяковіти. Вона не могла зробити жодного руху, її погляд був прикутий лише до його обличчя, що палало неймовірним теплом і притягувало, наче магнітом. Похмуре горище розчинилося у хвилі незвичних почуттів, що повисла над ними, наче яскрава веселка.
      - Я знайшла тут такі раритетні капці. Клас. - зненацька голова Данаї, що виринула з набитого мотлохом горища, з'явилася біля їхніх заціпенілих облич. - Що з вами? Ви часом нічого собі не пошкодили під час падіння? - хихикнула вона.
      Ніка хутенько звелася на ноги та поглянула на діряві червоні капці, обшиті блискучими намистинками у руці Данаї.
      - Що це? - здивувалася вона.
      Даная радісно підстрибнула і кліпнула очима.
      - Вони мені так прийшли до вподоби. Можна я їх залишу. - благально промовила вона, спостерігаючи, як Джеліос піднімається з підлоги.
      - Загалом ми тут полонені, а не грабіжники. - недбало сказав він.
      - Ну, будь-ласочка. Якщо вони кинули ці капці серед мотлоху, значить вони їм більше не потрібні. - схлипнула вона, притуливши до блузки чудернацькі червоні капці, наче вони були для неї найдорожчою річчю у світі.
      - Гаразд. Роби що хочеш, тільки не піднімай шуму. - його голос був дещо стривоженим.
      - Добренько! - радісно усміхнулася Даная, крутнувшись навколо себе.
      Ніка зиркнула на розтрощеного стільця.
      - Думаєш це хтось почув? - озвалася вона, прислуховуючись чи не лунають кроки на сходах.
      - Треба бути глухим, щоб не почути. Нам пора забиратися звідси! - швидко проговорив Джеліос, показуючи на єдине невелике віконце.
      Від несподіванки, Ніка застигла на місці, її руки почали судомно хапати повітря.
      - Це ж третій поверх, я не збираюся себе калічити. Мені достатньо падіння зі стільця. - невдоволено випалила вона, споглядаючи на вражене обличчя Джеліоса.
      - Може ти хочеш вийти через двері? Чи ще краще залишитися тут? - поспіхом буркнув він. Ніка знала, що коричневі двері були замкнені ключем. Так, єдиний вихід був лише через відчинене вікно. Їй прийшлося з цим погодитися, вони не змогли б пройти через двері, навіть якщо ті були б відчинені.
      - Гаразд... - важко видихнула вона, направляючись до відчиненого вікна, біля якого вже стояв замислений Джеліос.
      Даная наморщила ніс.
      - А це безпечно? А то мені не дуже хочеться стати розчавленою фрикаделькою. - нервово пролепетала вона, ховаючи червоні капці за комір блузки.
      Джеліос підніс руку до голови та ляснув себе по лобі.
      - Ви хочете вибратися звідси?
      - Так! - в один голос відповіли дівчата.
      - А це єдиний можливий спосіб. Ми швиденько пройдемо по карнизу до живоплоту, по якому спустимося на землю. Головне щоб нас не помітили через ті два вікна. - він кивнув в бік довгої стіни. - Я піду першим, ви - відразу за мною. Готові? - командним тоном промовив Джеліос.
      - Може просто вистрибнемо, так буде набагато швидше. - невдало пожартувала Ніка, обличчя Джела стало суворим. Зніяковівши, Ніка поглянула собі на забруднені кросівки.
      - Будь розсудлива! Один необачний крок... - він замовчав на мить, в його очах спалахнув страх. - Просто будьте обережні. Не робіть різких рухів. - Джеліос прискіпливо і благально подивися на дівчат і протиснувся у відчинене вікно.
      Розділ дванадцятий
      Втеча
      Ніка стояла незворушно, спостерігаючи, як Джеліос перебирається на кам'яний карниз, що знаходився нижче від вікна на пів метра. Він рухався дуже обережно, заздалегідь ретельно продумуючи кожен рух.
      - Не баріться! - пролунав його приглушений голос.
      Даная зашарілася і звернулася до Ніки:
      - Ти наступна. Я хочу буду останньою.
      Ніка мимоволі кивнула. Вона вже надумала протиснутися у вікно, проте помітила, що міцно стискає зелену книгу у правій руці. Може залишити її тут? А якщо в ній є щось важливе? Все-таки книга належала цьому старому будинку, можливо, вона пролежала тут цілісінькі віки. Від цього її цінність лише зростає. Ніка ще міцніше обхопила рукою книгу та вилізла на облуплене підвіконня, що виявилося для неї занадто маленьким. Чорний джип все-ще стояв на прийдешньому місці, це означало, що Дардон знаходиться десь у будинку або поблизу нього. Ніка спробувала відігнати геть усі нав'язливі думки, що неспинно крутилися у її голові. Аби заспокоїтися, вона ковтнула побільше свіжого повітря. І не дивно, що це подіяло. Вона досить легко спустилася на карниз і зробила декілька перших кроків. Даная також дуже спритно викарабкалася з вікна та за мить наздогнала Ніку.
      - Притримуйтеся тиші. - звелів Джеліос, повільно рухаючись уперед, наче павук на павутині.
      Даная скривилася і підтягла рукою довгу спідницю.
      - Давай уявимо, що ми тікаємо з балу від прекрасного принца. - підморгнула вона, хапаючись пальцями за стіну.
      Ніка похитала головою і посміхнулася.
      - Я краще уявлю, що за мною женеться скажений принц.
      Даная голосно зареготала. Джеліос окинув її суворим поглядом.
      - Добре... добре. - прохрипіла вона. - Ой, спідниця зачепилася за якийсь дріт! Де він тут узявся?
      Даная заклякла на місці, шарпаючи поділ багрової спідниці, Ніка обережно притримувала її рукою.
      - Та що з вами? - знову шепнув Джеліос, повернувши до них напружене обличчя, що було щільно притиснуте до стіни. Нарешті Даная звільнила спідницю і вони рушили далі.
      Кам'яний карниз був доволі вузьким, Ніка боялася, що не зуміє на ньому втриматися. Але Джеліос стояв досить упевнено, наче займався цим з дитинства. Він тісно сперся тілом на стіну та міцно кріпився руками за кам'яні виступи. Ніка спробувала повторити за ним, головним було утримати рівновагу та не хилитися назад. Її ноги зрадливо тремтіли, серце шалено калатало від страху, що сповна заволодів нею. Книга у руці заважала триматися за стіну, кожної секунди Ніка могла зірватися вниз. Джеліос знаходився за два кроки від неї. До живоплоту залишалося не більше п'яти метрів, крім того потрібно було перейти два великих квадратних вікна.
      - Чого так довго? - зненацька пробуркотів Джел. - Що це в тебе? - він прискіпливо зиркнув на пошарпану палітурку у руці Ніки.
      - Це записи якогось чоловіка, що, напевне, жив колись у цьому домі... Вони можуть нам знадобитися! - пропищала вона, намагаючись втримати рівновагу і не звалитися вниз.
      Джеліос несхвально похитав головою.
      - Навряд чи ця книга нам допоможе, якщо ти через неї впадеш. Подай її мені! - мовив він і протягнув руку. Обережно віддавши йому книгу, Ніка полегшено зітхнула. Тепер їй не було потрібно прикладати так багато зусилля, аби рухатися вздовж жорсткої стіни. Руки боляче пекли, до старих подряпин, додавалися нові. Вона зціпила зуби. Краплини крові повільно збігали по шкірі, проте Ніка не дуже на це зважала, вона була занадто зосереджена на своїх рухах. Нарешті вони дісталися до першого вікна і, на щастя, воно було зачиненим.
      - Не забудьте нахилитися! - тихенько нагадав Джеліос, позираючи на дівчат. Він плавно зігнув спину і швидко переступаючи з ноги на ногу пройшов під вікном. Ніка та Даная здивовано перезирнулися, не вірячи, що він зробив це з такою легкістю.
      - Ніко, тепер твоя черга. - майже беззвучно сказав він і помахав рукою. Ніка не відчувала ніг, якщо вона зараз нахилиться, то не зможе втримати рівновагу. Страх повністю паралізував її тіло.
      - Я не можу! - слабким голосочком вимовила вона, вчувши як запаморочилося в голові та потемніло в очах.
      - Це просто. Тільки не дивися вниз! - впевнено переконував Джел. Після його слів Ніка мимоволі поглянула під ноги. Її тіло здригнулося, страх став ще більшим. Стояти на столітньому карнизі, та ще при такій висоті могло кого хоч привести в повне збентеження, окрім Джеліоса, який поводився на диво спокійно. Його лагідний погляд придав Ніці трохи сміливості, вона хутенько пригнула голову та зробила крок уперед. Джеліос був правий, насправді це виявилося не так вже важко, як вона собі вважала. Через декілька секунд, Ніка гордо стояла на іншому боці старого вікна. Джеліос полегшено зітхнув та поглянув на Данаю, що згрібши рукою спідницю досить сміливо перебігала до них. Її рот розтягнувся у самовдоволеній усмішці, коли вона промайнула подерте вікно. Джеліос легенько кивнув та направився далі. Їм не можна було гаяти ні секунди, адже ризик викриття зростав щомиті.
      Тепленький вітерець ніби навмисне підштовхував друзів у спину, тому вони набагато швидше дісталися до іншого вікна, якого Джеліос теж спритно перейшов. Набравши повні груди повітря, Ніка схилила голову та зробила декілька маленьких кроків. Раптом у вікні щось зблиснуло, і їй здалося, що за склом хтось притаївся та стежив за нею. Ніка помаленьку підняла голову, щоб пересвідчитися у цьому. І краще б вона цього не робила. Її серце ледь не спинилося, коли за брудним склом з'явився нечіткий силует людини. Прямісінько перед нею, на іншому боці помутнілого вікна, нерухомо стояв якийсь чоловік. Ніка придивилася до його обличчя і всередині все скрутилося, але зовсім не від страху, її ноги тремтіли від раптового подиву та безмежного хвилювання. Лице чоловіка так було схожим на добродушне обличчя Макса, що у Ніки не залишилося жодних сумнівів, що це був саме він.
      В думках вирували найнеймовірніші теорії, в цю мить їй здавалося, що не існує нічого неможливого.
      Невиразний силует заворушився. Через брудне скло, схвильована Ніка змогла побачити, як він підніс руку до голови і на мить обернувся. Її відчайдушний погляд був прикутий лише до нього, зараз усе інше не мало жодного значення, Ніку навіть не бентежило, що їх могли спіймати у будь-яку хвилину. Вона притисла долоні до запиленого скла, намагаючись краще придивитися до силуету, проте занепокоєне обличчя кудись зникло. Ні, він не міг піти! Тільки не знову! Від цієї думки по її спині пробіг жахливий холод, що проникав дедалі глибше, здавалося, навіть дихання стало крижаним.
      Ніка бажала лише одного: повернути Макса, не дати йому знову щезнути.
      - Повернись! Благаю... повернись! - голосно закричала вона, грюкаючи у вікно. Проте силует не повернувся, можливо, він зник назавжди... Просто розчинився у темнуватій кімнаті, що була відділена від Ніки лише брудним склом, яке вже почало тремтіти від безперервних ударів. Але, на щастя, воно було доволі міцним, аби не розсипатися на дрібні уламки.
      Джеліос був абсолютно приголомшений, ніби він став свідком чогось неймовірного та небувалого. Ніці не потрібно було бачити його обличчя, щоб дізнатися що він відчував саме в цю мить. Він безсумнівно подумав, що вона збожеволіла. Для цього у нього і раніше було достатньо підстав. Його напружені пальці, нервово вчепилися за кам'яну стіну. Даная заціпенівши, відкрила рота та округлила очі. Здається, у неї взагалі відібрало мову.
      - НІКА, ЩО ТИ РОБИШ? - переляканим та розсердженим голосом прокричав він, не розуміючи що коїться та підступаючи ближче до неї. Його слова не змогли повернути Ніку до нормального стану, вона безцеремонно продовжувала вдивлятися у брудне вікно, сподіваючись, що Макс знову там з'явиться.
      - Ти не зможеш знову щезнути. Повернись, Максе! - зі сльозами пропищала вона, провівши спітнілою долонею по склу. Проте дива не сталося. Кімната залишалася похмурою та порожньою, наче туди вже ціле століття не заходила жодна людина. Нарешті Ніка зрозуміла, що єдина реальність - це її заціпенілі друзі, що чекають на якесь чудо, і що потрібно забиратися звідси, тому, не викидаючи з думок нечітке лице Макса, вона зробила крок від вікна, але зрадлива нога зісковзнула вбік і скинула її з карнизу. Проте на перекір долі Джеліос вспів вхопити її руку та змінити фатальне майбутнє.
      Переляканий крик, що вирвався з відкритого рота Данаї, пройняв навколишню тишу.
      - Тримайся! - крізь зуби процідив Джел, не даючи Ніці жодного шансу звалитися на землю. Він допоміг їй знову вилізти на столітній карниз. Ніка прилипла до стіни, немов жуйка, боячись поворухнутися.
      Минуло декілька жахливих секунд, Ніка зовсім не пам'ятала як вони дійшли до живоплоту та дісталися землі. Її мозок відмовився працювати та сприймати критичність ситуації. Джеліос тягнув за руку обох дівчат, чи то Даная тягнула її та Джеліоса. Але вони рухалися дуже швидко, здавалося ноги не торкалися землі. Позаду почувся гучний скрип вхідних дверей та розлючений жіночий голос:
      - Не дайте їм втекти!
      Джеліос та Даная сконфужено обернулися. Усе сталося занадто швидко. Ніка зуміла почути в озвірілому жіночому голосі знайомі нотки , або ж це просто її мозок почав подавати хибні сигнали чи, можливо, через неймовірну схвильованість в неї почалися галюцинації.
      Словом, голос який лунав біля химерного будинку належав Авреї. І Ніка не могла помилитися, цей грубий, неприємний тон, вона ніколи ні з чим не сплутає. Проте вона не відкидала думки, що це було лише страховинне марення. Та коли Ніка оглянулася, її багатозначні сумніви розтанули, наче темрява перед світанком.
      Аврея стояла біля відчинених дверей, ніби лютий звір, що упустив свою здобич. Її оточували кремезний Дардон та ще якийсь молодий чоловік зі світлим каштановим волоссям, можливо, саме його Ніка сплутала з Максом, проте вона не була впевнена, бо значна відстань, що розділяла їх, не давала переконатися у цьому. Аврея наче здичавіла, вона почала розлючено розмахувати рукою та вигукувати різноманітні погрози.
      Ніці ніколи не подобалася Аврея, через занадто важкий характер, але й годі було уявити, що саме вона виявиться однією з цих божевільних. Хто б міг подумати, що все зайде так далеко. Очевидно, Джеліос був шокований не менше за всіх, його обличчя перекосилося від гніву.
      - Не спиняйтеся! - аж занадто голосно вигукнув він, смикнувши обидві руки з такою силою, що дівчата мало не опинилися на землі.
      Вони мчали дуже швидко, Джел навмисне вибирав найважчий шлях, щоб заплутати переслідувачів. Колючі гілки боляче впиналися у шкіру Ніки, але вона не наважувалася попросити хоч трохи сповільнити рух. Даная час від часу зачіплялася довгою спідницею за кущі, але це їх також не спиняло. Ліс рідшав, тепер вони захекано бігли по невисоким зеленим пагорбам, минаючи старенькі одиночні будинки. Здається, Аврея та її спільники загубили їхній слід, принаймні позаду вже не було чути грізних та розлючених голосів.
      - Треба перепочити! - холодним тоном пробурмотів Джел, міцно зціпивши руки докупи.
      Ніка, Джел та Даная обезсилено спинилися біля підніжжя невисокого пагорба, це була доволі закрита місцина, тому вони не дуже переймалися, що зможуть себе викрити.
      Ніка присіла на м'яку землю. Її ноги нестерпно боліли, подряпини на руках страшенно пекли. Зелена футболка та темні штани були подертими та брудними. Даная мала не кращий вигляд. Вона втомлено простяглася на траві та швидко заплющила очі. На багровій спідниці та білій блузці виднілися численні дірки, а золотаві кучері неохайно стирчали в різні боки.
      Обличчя Джеліоса все ще було збентежене та розлючене, він мовчки сидів на землі, склавши руки на колінах та схиливши голову на груди. Він наче перетворився на крихку фігурку, що могла зруйнуватися від єдиного подиху легенького вітерцю.
      Ніка не бажала відволікати його від думок, тому відігнавши від себе нав'язливу ідею поговорити про зраду Авреї, почала мовчки споглядати на незвично блакитному небі білу пухнасту хмаринку, що очевидно наздоганяла більшу за розмірами хвилясту хмару. Сонце Пеліону все ще яскраво променіло, а втім уже почало наближатися до лінії горизонту, що ховалася десь за лісовим пагорбом. Ніка вважала, що Джеліос злий на неї через те, що саме вона стала причиною їхнього безглуздого викриття. Чому їй привиділося це обличчя? Адже, то стовідсотково була інша людина, можливо, лише чимось схожа на Макса. Через таке забруднене скло можна побачити що завгодно.
      Чи, може, він такий похмурий через Аврею. Все-таки вони достатньо довго були друзями. Можливо, йому важко прийняти правду. Ніка не могла збагнути, що все таки сталося, чому Аврея виявилася однією з тих ненормальних людей, що якимсь незрозумілим чином були пов'язані з Лорою. Від цієї думки, на обличчі Ніки з'явився вираз неприхованого жаху.
      Крім того почуття провини не збиралося її залишати, воно було сильнішим за будь-яке інше почуття, що існувало на той час у ній. Джеліос все ще ігнорував їх, Ніка не наважувалася заговорити першою, хоч все таки подавала йому деякі знаки, які, на жаль, він також не помічав. Все ще сподіваючись привернути його увагу, Ніка декілька раз голосно відкашлялася. Нарешті, Джеліос повернув до неї, задумливе і водночас сповнене болю, обличчя. В його палаючих блакиттю очах, відображалася невимовна злість. Швидко звівшись на ноги, він наблизився до Ніки, що навіть не поворухнулася.
      - Ти в порядку? - автоматично запитав Джел, сковзнувши поглядом по зеленій траві, а потім розгублені блакитні очі спинилися на її подряпаних руках.
      - Та не дуже. - відверто відповіла Ніка. Кусаючи губи, вона також дивилася на свої поранені руки. Обличчя Джеліоса побіліло.
      - Це не повинно було статися! - трохи грубо сказав він, від чого Ніка здригнулася та схватилася за траву.
      - Ти злишся на мене? - несміливо запитала вона, не наважуючись подивитися у його зіщулені очі.
      - Ні, з чого ти взяла? - його холодний голос став дуже м'яким та приємним. - Не бійся, ми тут у безпеці. - заспокійливим тоном додав він.
      Ніка голосно зітхнула і наморщила ніс.
      - Ні, ти злишся! - впевнено заявила вона, міцно схрестивши руки на колінах. - Ти просто не можеш цього визнати!
      Джеліос напружив лоба і важко видихнув:
      - Я не злюсь!
      - Я бачу, що злишся! - Ніка не збиралася так просто здаватися.
      - Ні!
      - ТАК!
      - НІ, НІ, НІ, і ще раз НІ! - голосно крикнув Джеліос, хапаючись за голову. В Ніки перехопило подих, тепер він точно на неї розлютився. Даная сполошилася і різко відкрила очі.
      - Що сталося? На нас хтось напав? Я здається задрімала... - вибираючи з волосся зелені листочки, сонно промурмотіла вона.
      - Все гаразд! - своїм звичайним спокійним тоном сказав Джеліос і вмостився на траві поруч з Нікою, що знервовано зминала пальці.
      - Чого ти так кричав? - схвильовано запитала вона, дивлячись на його опущене обличчя, що було покрите незворушною маскою.
      - Пробач. Я не хотів тебе налякати. - Ніка спохватилася сказати, що вона зовсім не злякалася, але Джел її випередив. - Я не хотів... - знову прошепотів він, заплющивши на мить повіки.
      Ніка байдуже похитала головою.
      - Не зважай. Я все розумію... Аврея була тобі другом. - обережно проговорила вона, нишком спостерігаючи за його реакцією.
      - Не в цьому справа. Я просто не розумію чому вона це зробила.
      - Що саме?
      - Зрадила нас. Зенон стільки років їй довіряв. Вона не могла так вчинити, це просто ... - він замовчав, силкуючись підібрати потрібне слово.
      - Підлість. - голосно продовжила Ніка. Вчинок Авреї можна було охарактеризувати лише цим словом.
      - Так. - Джел розгублено кивнув. Його обурливий погляд був спрямований вдалечінь. - Чому так сталося? Зенон ніколи їй не пробачить. - зі злістю додав він.
      - А ти? - м'яко прошепотіла Ніка.
      - Що я? - Джеліос придивився до її зашарілого обличчя.
      - Ти зміг би пробачити їй? - це неочікуване запитання змусило його здригнутися. Певний час тривала незворушна тиша. Він напружено згинав і розгинав пальці, ніби розв'язуючи в думках складну математичну задачу.
      - Не знаю. - сказав Джел нарешті. Ніка не зуміла розібрати тон його голосу, лише в ясно-синіх очах чітко виднілися сумнів та нерішучість. - Це складно... Можливо, зміг би, але тільки якщо вона визнає свою провину. - похмуро додав він, вирвавши декілька стеблинок зеленої трави.
      - Значить, ти все-таки зможеш пробачити їй зраду. - Ніка підвела підсумки їхньої розмови.
      - Виходить, що так. - невимушено погодився він.
      - А я не змогла б. Адже зрадивши один раз, вона зможе вчинити це і вдруге. - схвильованим голосом промовила Ніка.
      - Теоретично, можливо. Але так не завжди трапляється. Усім потрібен другий шанс.
      - Так... - зітхнула вона, схиливши голову собі на плече.
      Раптом позаду хтось гучно прокашлявся, Джеліос різко підвівся та обернувся. Це був кремезний Дардон, його руки були зціплені докупи, а погляд виражав безмежну злість. Ніка злякано підскочила з трави та позадкувала, Джеліос сміливо став перед нею, наче вірний пес, що захищає свого господаря, а Даная так і не наважилася поворухнутися, вона розгублено лежала на спині, трохи піднявши кудряву голову та широко роззявивши рота, сполохано дивилася на здоровила. Її бурштинові очі навіть не кліпали.
      - А ви жваво бігаєте! Не думав, що знайду вас саме тут. - його голос був доволі неприємний, такий грізний і самовдоволений водночас.
      - Залиш мене, а дівчата нехай йдуть собі. - твердо запропонував Джел, мигцем взявши Ніку за спітнілу руку.
      Дардон люто посміхнувся, його жовтуваті зуби були занадто кривими.
      - Навіщо мені ти, Джеліосе? - занадто жорстоко гаркнув він, хижо перекосивши лице, від чого воно стало ще бридкішим та страшнішим, наче в якогось монстра з фільму жахів. - Мені звеліли привести її. - його вимазаний грубий палець вказав на тремтячу Ніку, що зі свистом видихала повітря та намагалася не показувати свій страх, від якого кров холонула у жилах та шалено тріпотіло серце, немов би прагнучи вирватися з грудей. Джеліос ще міцніше стис її тремтячу руку.
      - Ти не забереш її, поки я живий! - сміливо вигукнув Джеліос і відпустив її руку. - Коли я скажу " біжи": бери Данаю і тікай якнайдалі звідси. - прошепотів він, дивлячись в її налякане обличчя. Дардон не міг почути його слів.
      - Поки ти живий? - гучно зареготав здоровило. - Думаю це не важко змінити! - вдоволено додав він, зігнув громіздкі плечі і кинувся у їхній бік. Прямісінько, туди де сміливо стояв, зімкнувши руки в кулаки, Джеліос.
      - Біжи! - вигукнув він і легенько підштовхнув Ніку вбік. Він не став чекати, поки Дардон наблизиться до нього впритиск, і сам ступив декілька кроків йому назустріч. Наказ Джела не був виконаний, тому що Ніка не могла зрушити з місця, усе її тіло немов перетворилося на важкий камінь. Вона лише нажахано спостерігала за тим, що відбувається, не силах хоч щось вдіяти. Даная закрила обличчя руками, Ніці здалося, що вона от-от зомліє.
      Дардон атакував першим, він швидко підняв свою важку руку і спробував влучити у обличчя свого супротивника. Проте Джеліос вчасно відхилився і кремезна рука пролетіла біля його вуха. Дардон скорчив гримасу і невдоволено рикнувши, він знову підняв кремезну руку. На цей раз Джеліосові не пощастило, Дардон влучив йому у правий бік. Без жодного звуку Джел обперся руками об землю. Холод наскрізь пронизав Ніку. Дардон не збирався кінчати з побоїщем, і тепер Джеліос протягався на траві, наче футбольний м'яч. Усе відбувалося занадто швидко. Дардон фанатично наносив удари один за іншим, обличчя Джела запливло кров'ю та брудом.
      - Перестань! - закричала Ніка, проте її крик видався жалюгідним писком, якого захоплений побоїщем кремезний Дардон навіть не помітив. Він продовжив жбурляти Джела в різні боки, наче це була якась захоплива гра, що приносила неймовірну втіху.
      - Що надумав позмагатися зі мною, нікчемний слабак? - грубо закричав здоровань.
      Джеліос знесилено підняв замазану голову.
      - Невже ти справді думаєш, що сила все вирішує? - захекано проговорив він, випльовуючи траву з землею. Дардона дуже розвеселили ці відчайдушні слова, він спершу безмовно витріщився на хлопця, а тоді лунко зареготав. Від його жорстокого сміху, всередині Ніки утворився клубок злості, що безперервно намагався вирватися назовні. Її просто переповнювало бажання помститися Дардону за такі безжалісні знущання над Джелом.
      - А хіба ні? Поглянь на свій жалюгідний вигляд! Ти програв! - все ще захлинаючись сміхом, проскрипів Дардон. Його кремезна рука знову здійнялася в повітря.
      - Ні! - тіло Ніки, ніби заново ожило, вона блискавично злетіла з місця та повисла на кремезній руці. Джелове обличчя сповнилося абсолютного переляку. Даная гучно заверещала, коли Дардон звузив чорні очі до вузьких щілин та відкинув Ніку на землю, ніби вона була легеньким, опалим листочком, що безцеремонно прилип до його руки. Вона прокотилася біля Джеліоса та доклавши певних зусиль сперлася на кисті рук. Тепер над ними обома нависла страшна небезпека. Джеліос заслонив розгублену Ніку, що важко видихала повітря, його липкою подряпаною рукою.
      - Чому ти не втекла? - шепнув він їй на вухо. - Пробач, я не зміг тебе захистити.
      Ніка збентежено прикусила губу.
      - Джеліос...ні...це не твоя вина.
      Вони розуміли, що були у безвихідному становищі. Дардон грізно височів на ними, розмірковуючи свої подальші дії.
      Джеліос не відводив блакитних, збентежених очей від заціпенілого поблідлого лиця Ніки.
      - Я ніколи не пробачу собі, якщо з тобою щось станеться. - досить тихо мовив він, аби Дардон не зміг почути їхньої розмови. - Ти повинна піти звідси. Просто розтань в повітрі! - його голос сповнився раптовою надією.
      Ніка спробувала випрямити спину.
      - Скільки раз тобі треба повторювати, що перехід не контролюється? Я не можу так просто щезнути.
      Вона знала, що повинна була вистояти перед цим жорстоким випробуванням долі, що наводило на неї безмежний розпач.
      - А ти хоч спробуй. Може у тебе вийде на цей раз. - з вірою наполягав Джеліос, вибираючи з рота рештки трави.
      - Ні, ми підемо звідси лише разом, - запротестувала Ніка, обпершись на його руку. - Це я втягнула вас сюди.
      Джеліос несхвально похитав головою.
      - Ти повинна йти негайно! - занадто голосно сказав він.
      Дардон пронизливо зиркнув на них та відкрив рота.
      - Ніхто нікуди не піде! - гучно гримнув він, потираючи собі руки. - Я приведу вас обох, не знаю чи зрадіють вони, адже наказ був привести лише дівчину. Можеш не втішатися, я прикінчу тебе, коли їм це знадобиться. - розлючено звернувся він до Джеліоса, що знервовано притискав до себе Ніку.
      Даная Лутор все ще скорчено лежала на траві, витираючи мокре обличчя багровою спідницею. Дардон неохоче на неї зиркнув.
      - Щодо тебе нічого сказано не було. Забирайся звідси! - грубо гаркнув він, штовхаючи поперед себе сполохану Ніку та знесиленого Джела. Зненацька Даная вихватила з коміру червоні капці, і жбурнула одного прямісінько в злісне обличчя Дардона, який відразу загорлав і схватився важкою рукою за носа.
      - Ось тобі! - запищала вона і зі всього маху метнула іншого капця, який влучив у його зморщеного від люті лоба. Дардон хижо заревів, наче якийсь дикий звір і розвернувши своє велике тіло, кинувся до Данаї, що голосно заверещала і відскочила назад.
      - Може, знайдеш собі рівного супротивника? - почувши знайомий мелодійний голос, Ніка полегшено зітхнула. Перед ними, у білій футболці, коричневих штанах та з ідеально гладким, світлим волосся, нерухомо стояв Зенон, що наче з'явився з повітря. На його вродливім обличчі не можна було прочитати жодного натяку на переляк, він навпаки почувався доволі впевнено та сміливо.
      Помітивши його Дардон огидливо скривився та вишкірив зуби.
      - Невже мені доведеться провчити і тебе? Може, ти також сумніваєшся у моїй силі? Боюся, йому це не прийшлося до вподоби! - він вказав на скривавленого Джеліоса. Зенон прискіпливо оглянув всіх трьох друзів, а потім кинув невдоволений погляд на здорованя, з горла якого долинав шиплячий свист.
      - Що ж даремно ти так вчинив з ним. - відважні слова Зенона Рейнола прозвучали аж занадто погрозливо.
      - Побачимо. - грізно вишкірився Дардон, стискаючи руки в кулаки.
      Зенон усміхнувся і похитав головою. Дардон з ревінням кинувся на нього, проте Зенон виявився швидшим. Він розігнався і ударом ноги повалив Дардона на землю, наче величенький мішок з цементом. Здоровань застогнав, встаючи на ноги, у його темних очах спалахнула ненависть. Він розправив своє дуже тіло, готуючись завдати нового удару. Але і на цей раз Зенон виявився спритнішим, він різко вдарив свого супротивника в обличчя. Дардон знову розвалився на землі, з його носа крапала кров. Але й за таких обставин він не думав здаватися. Ніці здалося, що це ще більше розпалило у ньому дикий азарт до поєдинку. Дардон незграбно підвівся з трави, знову націлюючись на супротивника.
      Зенон театрально зітхнув.
      - Скільки ще може це тривати? Коли ти приймеш свою поразку? - голосно вигукнув він. Кремезний Дардон підняв великий кулак, але Зенон хутенько приблизився до нього. За мить здоровань декілька раз задушливо прокашлявся і з приглушеним гуркотом упав на зім'яту траву. Тепер він не робив жодних спроб піднятися, а навпаки почав корчитися і гарячково бурмотіти нерозбірливі слова.
      - Корисна дрібничка. - Зенон крутив у своїй руці маленький сріблястий флакон. Ніка впізнала парфуми, що викликають галюцинації. Тепер стало зрозуміло, чому Дардон почав так раптово звиватися на землі.
      - Дякую... - зніяковіло мовив Джеліос, уникаючи прискіпливого погляду свого друга, що недбало провів рукою по заплутаному волоссю. - Ти вчасно з'явився.
      Даная Лутор голосно зойкнула і спробувала підвестися на ноги, але їй цього не вдалося. Вона необачно скотилася на бік і впала обличчям у траву.
      Зенон швидко підбіг до неї.
      - Все гаразд? Ти не забилася? - стурбовано вигукнув він, хапаючи її за талію. За мить Даная вже стояла на ногах і спиралась на його плече. Її обличчя було почервоніле та мокре, а тіло не припиняло здригатися. - І куди ви вплуталися на цей раз? Даная на межі нервового зриву. Поясніть нарешті, що тут відбувається! - розсерджений голос увірвався в навислу тишу та змусив заціпеніти Ніку та Джела.
      - Розумієш... ми знайшли той будинок, - Джеліос знервовано зиркнув на лежачого Дардона, що вже розстилався нерухомо, немов величенька колода, лише його бліді губи знесилено сіпалися, шепотівши негучні слова, що однозначно були погрозами. - Давайте заберемося звідси, поки здоровань не оклигав. - додав він аж занадто гарячково.
      Зенон наморщив чоло та прокашлявся.
      - Гаразд. Цей грубіян ще декілька хвилин буде блукати у своїх галюцинаціях, напевне так же бридких як і він сам. Хм...проте його запах став набагато приємніший - мандариновий. - стиха засміявся він, погладжуючи Данаю по розтріпаних золотавих кучерях.
      Нарешті вони прибули до величезної квартири Зенона, що знаходилася в довгому
      двохповерховому кам'яному будинку на самісінькому краю міста. Вона дуже різнилася від тісненької квартири Джеліоса. По-перше, в ній взагалі не було вазонів та довгих полиць із книгами. По-друге, стіни були пофарбовані у сліпучий білий колір, а стеля та підлога виблискували світло-коричневим відтінком. Зенон акуратно поклав Данаю на білий шкіряний диван з металевими оббивками та вмостився у високому кріслі, що було схожим на розкішний трон. Його проникливий погляд наштовхнувся на розгубленого Джела, який заціпенів у дверях. Ніка стояла поруч з ним.
      - Чому ви стоїте? - здивувався Зенон, міцно схрестивши ноги та зручно відкинувшись на спинку крісла.
      - Ти ще питаєш, поглянь на мене. - Джеліос вказав на своє заляпане кров'ю обличчя, руки та одяг. - Мій вигляд не вписується у твій витончений домашній інтер'єр. - саркастично вимовив він.
      - Це не проблема. Мій душ завжди до ваших послуг, але спочатку я б хотів знати, що насправді з вами сталося! - він схилив на лікоть біляву голову, з нетерпінням чекаючи на їхню розповідь, що як передбачалось повинна була бути не з приємних.
      Протерши рукою чоло, яке стало ще бруднішим, Джеліос напружено зіщулив очі та проговорив надмірно швидко:
      - Нас спіймали біля одного відлюдного будинку і зачинили на горищі, але нам вдалося вислизнути звідти. Потім той здоровило все-таки спромігся наздогнати нас, а далі ти сам знаєш, що було.
      Зенон краєм ока глянув на Данаю, яка вже міцно спала на білому дивані, поклавши руки під голову, а потім зупинив свій стривожений погляд на перекошеному обличчі Джела.
      - Як ти міг піти на такий ризик? - дещо різкіше, ніж йому б цього хотілося, вимовив він.
      - Це була випадковість. - недбало виправдався Джеліос, міцно стиснувши губи.
      - Ця твоя "випадковість" могла привести до фатальних наслідків. - обличчя та очі Зенона спалахнули неприхованою злістю, що відразу перетворилася на безмежний страх. Було видно, що він аж занадто переймався безпекою Джеліоса, що навіть на якусь мить втратив над собою контроль. Його пальці напружено вчепилися у металеві поручні крісла, а дихання стало надто знервованим та гучним.
      Ніка набралася сміливості та зробила крок уперед.
      - Це все моя провина. Джел велів, щоб ми забралися звідти якнайскоріше. Проте я не послухала його. - несвідомо пробурмотіла вона, вловлюючи на собі гнівний погляд Зенона Рейнола, і від цього їй стало не пособі.
      - Ні! Це не правда! - збуджено спохватився Джеліос, знесилено пробігаючи по кімнаті. - Якби не Ніка, то Даная й досі знаходилася у тому моторошному будинку. І невідомо, що вони збиралися вчинити з нею.
      - Що? - Зенон знову спантеличено поглянув на безтурботно сплячу Данаю, що згорнулася собі калачиком.
      - Коли нас закинули на старе горище, вона вже була там. Лежала собі зв'язаною на коробках. - голосно підтвердив Джел, зупинившись біля вікна.
      - Але хто вони? Навіщо ви їм знадобилися? Ймовірно, це пов'язано з переходом... - вдумливо припустив Зенон Рейнол, заплющивши очі.
      Джеліос кивнув головою, але не сказав нічого. Ніка не розуміла, чому він не розповів головне? Чому він не згадав про Аврею? Вона не думала, що зараз кращим було тримати щось в таємниці. Коли змарнілий Джеліос знову підійшов до Ніки, вона легенько штовхнула його в спину. І він не проігнорував її натяк. Міцно зціпивши руки докупи, Джел промовив стишеним голосом:
      - Е-е... є ще одна маленька деталь. - Ніка помітно здригнулася, навряд чи це можна було назвати маленькою деталлю.
      Зенон здивовано округлив попелясті очі.
      - Я чогось не знаю?
      Джеліос інстинктивно притулився до стіни.
      - Аврея була з ними. - швидко випалив він, нервово стиснувши губи.
      - Вони також її спіймали? - не повірив Зенон.
      - Не зовсім. - ледве дихаючи, прошепотів Джел.
      - А що тоді?
      - Ну, як сказати...
      - Вони діють заодно! - різко втрутилася Ніка, не витримавши Джелових вагань. Її тіло пройняв електричний імпульс.
      - Ви що з глузду з'їхали? - нестримано вигукнув Зенон, зіскакуючи з крісла. Так, саме такої реакції і слідувало очікувати. Джеліос залишився стояти нерухомо, наче льодова статуя.
      - Аврея працює разом з тими людьми, що викрали Данаю...ну, і нас заразом. - цілком спокійно повторив він, не зважаючи на помітне обурення Зенона, що зростало з кожною секундою.
      - Бачу тебе добряче поколотили! - зірвався він. - Аврея не може бути на їхньому боці, тому що вона разом з нами шукала той вигаданий будинок. На якого я згаяв стільки часу.
      - То була лише вистава. Аврея хотіла заплутати тебе.
      - Джел, ти не розумієш, що кажеш. Йди відіспись хоч трохи, щоб твій здоровий глузд знову до тебе повернувся.
      - ВОНА БУЛА ТАМ! - нарешті голосно крикнув Джеліос, сподіваючись переконати свого скептично налаштованого друга. - Ми бачили її на власні очі.
      - Це правда. - підтвердила Ніка, відчуваючи як тремтять її коліна.
      Даная сіпнулася на дивані та, різко відкривши очі, вигукнула:
      - А-в-р-е-я. - потім її очі заплющилися, і вона знову поринула у міцний сон.
      Зенон важко зітхнув, та пробігшись вздовж кімнати, наштовхнувся на велику кришталеву вазу, що стояла на підлозі, і з гуркотом впала на бік. На щастя, ваза залишилася неушкодженою. Зенон нахилився і швиденько поставив її на місце.
      - Ні, цього не може бути. Навіть, якщо так... Для чого їй це робити? - він був сам не свій.
      - Я не знаю... хоча стривай... - Джеліос витягнув з кишені складений пожовклий папір.
      - Що це? - поцікавилася Ніка.
      Джеліос хутенько розгорнув листок, це виявилася стара вирізка з газети, і подав його Зенону.
      - Трохи заляпалася. - він знизав плечима. Шматок пожовклої газети був покритий темно-багряними плямами. - Але думаю ти зможеш її прочитати.
      - Це ж... - вражено мовив Зенон, прищуливши обличчя.
      - Так. Це не може бути збігом. - впевнено висловив Джел.
      - Що там таке? - Ніка не змогла втримати свою цікавість. Хлопці одночасно зиркнули на неї.
      - Відомого вченого Евена Соллорі визнали божевільним. - Зенон хутко прочитав вголос заголовок статті. Ніка не збагнула, що тут було незвичайного. Подумаєш, якийсь вчений втратив здоровий глузд, і не таке буває.
      - І що? - відверто здивувалася вона.
      - Евен СОЛЛОРІ. - Джеліос наголосив на прізвищі вченого.
      - Я все ще нічого не розумію. - відверто зізналася Ніка.
      Джеліос квапливо на неї поглянув. Цей погляд міг означати тільки одне "Що тут незрозумілого?" Певно Ніка чогось не знала, адже для неї все залишалося нерозгаданою таємницею.
      - Аврея Соллорі... Евен Соллорі. Тобі нічого не здається дивним? - саркастично запитав він. Ніка розширила очі. Тепер ясно, що він мав на увазі.
      - В них однакове прізвище. Вони що родичі? - вигукнула вона.
      - Зважаючи на обставини, саме так. - на його брудному обличчі появилася вузька посмішка.
      Зенон ще більше спохмурнів.
      - Значить це правда. - кисло вимовив він, пробігаючи очима коротку статтю.
      - Будь-ласка, читай далі! - попросила Ніка.
      Зенон знервовано видихнув повітря. Очевидно, йому було важко змиритися з цією правдою. Його зблідле обличчя начепило непроникну маску.
      - П'ятдесятирічний вчений Евен Соллорі твердив, що виявив новий незримий для нормальної людини світ. Проте його дивні слова викликали бурхливу реакцію у населення Пеліона та інших міст. Не зважаючи на це, Евен продовжив свої тривалі дослідження, він впевнено висловлювався, що скоро зможе довести цей неймовірний факт. Але після загибелі його єдиного сина, обставини якої до сих пір залишаються нез'ясованими, Евена визнали божевільним...
      - Це ж очевидно, Евен хотів знайти спосіб переходу. - неголосно озвалася Ніка, сховавши руки за спиною.
      - Якщо Аврея його нащадок...- Джеліос замислився. - значить вона також хоче виявити перехід. Притому Авреї добре відомо, що ти не з цього світу.
      - Чудово! - саркастично вигукнула вона. - Завжди хотіла стати жертвою божевільних науковців.
      - Ніка, це не смішно. - хмуро сказав Джел.
      - Тут щось не так. Якби вона хотіла викрасти Ніку, вона б зробила це набагато раніше. Навряд чи їй би хтось завадив. - припустив Зенон, не відводячи очей від пошарпаного клаптя газети. Джеліос скривився.
      - Я б зробив це. - невдоволено буркнув він, зі хрускотом зігнувши пальці.
      - Так, герою, сьогодні ти зміг це довести. - на обличчі Зенона появилася миттєва зухвала посмішка.
      - Гаразд, - Ніка приєдналася до їхньої розмови. - Припустимо, що ми безпардонно вдерлися до їхнього маєтку, і вони не бажали завдавати нам кривди до цього моменту.
      - Тоді, виходить що ми просто з'явилися в не тому місті і в не той час. - Джел почесав потилицю та розправив пальцями чорного чуба, що затулив йому очі.
      - Дивно... - засумнівалася вона.
      - Що? - в один голос вигукнули Джел та Зенон.
      - Лора. - злякано видихнула Ніка. - Їм потрібна вона.
      - Ми ще нічого не довели! - заспокоїв її Зенон.
      - Мені усе і так ясно. Зрозумійте, Лора намалювала цей будинок та тих людей. Їм потрібна вона. - всередині щось перевернулося, Ніка не могла повірити власним словам. Кров шугонула їй у голову, а уривчасте дихання почастішало.
      - Лора у безпеці. Вони нічого їй не заподіють. - Джеліос підійшов ближче до неї.
      - Я не знаю. Вона ж просто дівчинка! Що Авреї від неї потрібно?
      - Ми все з'ясуємо. А ти поки що не упускай сестри із виду. - впевнений голос Зенона був переконливий. Проте його слова не заспокоїли Ніку, якій все одно здавалося, що Лорі щось загрожує.
      Джеліос витяг з-за пояса стару книжку, яку Ніка знайшла на горищі.
      - Я думала ти втратив її. - зрадівши, сказала вона. Джел похитав головою.
      - Ні, книга - ціла... лише трохи забруднилася. - він вказав на розмазані краплини крові.
      - Віднесемо її до Зака та Кори. Думаю, вони розберуться у тих схемах, що накреслені у ній. - запропонувала Ніка.
      Зенон взяв книгу і розгорнув першу сторінку.
      - Замітки Евена Соллорі, - прочитав він. - Думаю, це те що нам потрібно. - задоволено мовив Зенон, кладучи книгу на стіл. - А зараз, Джеле, тобі не завадить холодний душ.
      Джеліос вийшов з кімнати, тепер Зенон і Ніка залишилися наодинці. Він нічого не говорив, лише прискіпливо дивився на неї напруженим поглядом, в якому безсумнівно проглядалася ворожість. Його сірі очі зробилися скляними, він прочовгав декілька кроків по кімнаті і спинився біля вікна. Ніка відчула полегшення, коли повернувся Джел, слідів від крові майже не залишилося, лише подряпини та синці, вкривали його руки, рана на голові була перемотана білим, бавовняним рушником.
      Легке запаморочення в голові змусило Ніку спертися рукою об стіну. Джеліос стурбовано поглянув на неї.
      - Ніко, з тобою все добре? - впівголоса запитав він. - Може перев'язати чимось рани? - він вказав на довгі подряпини на її руках.
      - Ні, я здається... загалом мені вже пора. Бувайте! - Ніка відчула тепло на кінчиках пальців. Усе стало змішуватися в один нечіткий колір. Наступної миті вона лежала у своєму ліжку, над яким схилилося привітне дитяче обличчя.
      - Привіт Лора! - прошепотіла вона. У відповідь побачила маленьку, сяючу посмішку.
      Лора сиділа на краю ліжка, вона була одягнена у гарненьку червону сукню, її довге, чорне волосся розсипалося тонкими кучерями по тендітній шкірі.
      - Я не могла тебе розбудити, не думала, що ти так міцно спиш. - приємним голосом сказала вона, похитавши головою.
      - Ой, я просто...
      Лора поклала маленьку руку на чоло своєї сестри.
      - Втомилася?
      - Так. - не роздумуючи відповіла Ніка.
      - А я принесла тобі апельсиновий сік, ти ж сьогодні майже нічого не їла. - турботливо пробелькотіла вона, беручи зі столу склянку з помаранчевим соком.
      - Дякую. - Ніка взяла у неї склянку і зробила маленький ковток.
      - Що це? - злякано вигукнула Лора, розглядаючи подряпини на руках Ніки. Її обличчя набуло стривоженого виразу, смарагдові очі наповнилися неприхованим переляком. Ніка ледь не випустила склянку. Її також збентежила ця картина. Виявилося, що кожне її поранення у тому світі зостається у цьому.
      - Це дрібниці. - якомога спокійнішим тоном мовила вона, аби не викликати зайвих підозр. - Просто необачно послизнулася в коридорі.
      Лора недовірливо похитала головою.
      - Невже при падінні можна так забитися? - засумнівалася вона.
      - Ще й не так можна! Отож завжди дивись собі під ноги. - прискіпливо сказала Ніка. Лора знервовано кивнула і рушила до дверей.
      - Не забудь прийти на обід. - кинула вона через плече, смикаючи за дверну ручку.
      - Стривай! - голосно крикнула Ніка. Лора здивовано округлила очі.
      - Що?
      - Я хочу тебе дещо запитати. Що тобі сниться? - очевидно її пряме запитання збентежило Лору. Вона заклякла на місці, її обличчя стало одного кольору з її вбранням.
      - Я не пам'ятаю, - насупившись сказала вона. - А чому тебе це цікавить?
      - Ти малюєш свої сни? - наполегливо продовжила Ніка, ігноруючи її запитання.
      - Які сни? Я вже говорила, що малюнки просто виникають у моїй голові. - схлипуючи, вигукнула Лора і вибігла за двері. Ніка важко зітхнула. Лора ще довго буде ображатися на неї через це безглузде запитання. Ніка не розуміла, чому Лора не могла запам'ятати її переходи, адже вона точно була у тому світі, що до цього у Ніки не було жодних сумнівів. Тому повинна існувати хоч якась причина, яка б змогла пояснити що все таки відбувається з Лорою і що саме блокує її пам'ять.
      Розділ тринадцятий
      Зізнання
      - Чому Пеліон вночі незбагненно тихий? Здається, наче він існує поза часом. - зненацька поцікавилася Ніка в Джеліоса, коли вони проходили повз Трояндову площу, що була вкрита густою непроникною темрявою, котра навіювала моторошне відчуття та помітне пригнічення. Навіть зорі, що безперервно мерехтіли на нічному небі, не могли освітити цю велику квадратну площу.
      - Хм... це своєрідний спосіб життя. Навіть не знаю як тобі пояснити, для мене це цілком звична річ. - замислено промовив він, прислуховуючись до голосного дзюрчання води у фонтані.
      Ніка звузила очі, дивлячись на зорі, а тоді знову роззирнулася у темряві.
      - А чого тоді тут немає ліхтарів? - аж занадто голосно запитала вона, прикусивши губу. Її подив не мав меж. До сих пір Ніка навіть уявити собі не могла якогось міста без ліхтарів. А тут усі давно вже призвичаїлися до цього.
      Джеліос засміявся.
      - Навіщо? Вони тут зовсім даремні, Пеліонці не потикаються на спорожнілі вулиці, особливо коли вони огорнені густою темрявою. - мелодійно пробелькотів він, тримаючи її за руку.
      - Але ж ми...- спохватилася Ніка, але він раптово її урвав.
      - Так, винятки бувають скрізь. - погодився Джеліос, прискоривши ходу. Ніка брела навмання.
      Ніка гадала, що таке життя у її світі було б занадто нудним, але цього не можна було сказати про Пеліон. Це незвичайне місто приховувало у собі так багато таємниць, що годі й було уявити щось цікавіше.
      Нарешті вони спинилися біля дерев'яних дверей з металевою цифрою вісім. Коли Джеліос відчинив замок і переступив поріг, то, роззявивши рота, спантеличено застиг на місці. Його зніяковілий погляд був прикутий до чорного їдкого диму, що неспинно ринув з кухні.
      - О ні, тільки не знову! - забідкався він, перекосивши схвильоване лице.
      - Пожежа? - писклявим голосом запитала сполохана Ніка, відчуваючи як її горло здушував різкий запах.
      - Вечеря. - зітхнув Джеліос, прямуючи широченними кроками до кухні. Ніка тримаючись пальцями за горло, пошкандибала за ним.
      На затишній кухні, як і в інших кімнатах, було чимало зелених вазонів, що висіли на блискучих, сталевого кольору стінах, поміж витонченими скляними шафками для порцелянового посуду. Підвіконня також було усіяне різнобарвними маленькими квіточками у глиняних горщечках. Замість занавісок на двох вікнах висіли білі жалюзі, що надавали приміщенню незвичного вигляду. Зі стелі звисала металева готична люстра, що на перший погляд здалася Ніці дуже химерною.
      Поки Джел вовтузився з невдалою стравою, вона зручно вмостилася на маленькому стільчику з вирізьбленою спинкою та помітила, що вся кухня знаходилася в ідеальному порядку. Їдкий дим неприємно потрапляв до носа та подразнював легені. Щоб позбутися давлючого клубку в горлі, вона тихенько прокашлялася. Побачивши це, Джеліос похапцем відчинив одне вікно.
      - Ти можеш почекати в кімнаті. - захекано сказав він, запихаючи в пакет для сміття підгорілу страву.
      - Ні, все гаразд. - не досить переконливо прохрипіла Ніка, затуляючи пальцями носа. - А що це було? - поцікавилась вона, вказуючи пальцем на повний пакет для сміття.
      - Пиріг... - сумно видихнув він, витираючи рукавом спітніле чоло.
      Зненацька її гучний сміх пронизав приміщення.
      - Невже ти думав, що він сам себе приготує?
      Джеліос зніяковіло похитав головою, його чорне волосся недбало розсипалося по сконфуженому обличчі та затулило прищулені очі.
      - Звичайно ні, я просто вирішив, що так буде набагато скоріше.
      Ніка відкинулася на спинку стільця та широко посміхнулася.
      - Джел, ти залишив пиріг на вогні, а сам пішов до мосту, що мене зустріти!
      - Ну, так. Звідки мені було знати, що від нього залишиться самісінький попіл? Чесно кажучи з мене поганий кухар, я просто хотів тебе здивувати. - він невинно розвів руками та, впавши на інший стілець, що стояв біля вікна, втомлено витягнув ноги.
      - І тобі це вдалося. - знову посміхнулася вона, відчуваючи, як її настрій раптово поліпшився.
      - Не думаю. - приглушено буркнув він, відкинувши назад голову.
      На мить його обличчя стало аж занадто блідим, він явно був невдоволений цією безглуздою ситуацією, що так легко розвеселила Ніку. Запала тривала мовчанка. Ніку почало гризти сумління.
      - Як справи у Данаї та Зенона? - добродушно поцікавилася вона, щоб відволікти його від похмурих думок, що помітно пригнічували його настрій.
      - О, в них все чудово. - безтурботно відказав Джел, наливаючи воду зі скляного глека до прозорої склянки. - До речі, Аврея та інші зникли, покинувши старий будинок. Ми не знаємо де вони зараз перебувають, на це потрібно деякий час. - з незворушним обличчям сказав він, ніби це була звичайнісінька новина, пропонуючи заціпенілій Ніці склянку з водою.
      - Вони повернуться? - тремтячим голосом запитала Ніка, хутенько схопивши онімілими пальцями склянку, вона налила до рота холодної води, що відразу втамувала їй спрагу. Нарешті коли склянка спорожніла, Ніка обережно поставила її на дерев'яний стіл з охайною білою скатертиною. Весь цей час Джеліос не відводив від неї схвильованих блакитних очей, його руки міцно вхопилися за край столу.
      - Ще води? - неголосно запропонував він напруженим голосом.
      Ніка розгублено похитала головою.
      - Ні, дякую. Думаю цього достатньо.
      - Гаразд. - видихнув Джел, намагаючись приховати значне сум'яття.
      - Аврея повернеться? - знову повторила Ніка, затамувавши подих. Коли їхні розпачливі погляди зустрілися, вона здригнулася і мало не впала зі стільця, тому що помітила в його примружених очах неприховану тривогу. Ніка відчула, як її серце забилося швидше та гучніше, його стукіт приглушував усі її відчуття.
      - Це один з можливих варіантів. - ледь чутно сказав Джел, опустивши очі на підлогу.
      Вона схопилася на ноги та прочовгала вздовж стіни, розмахуючи руками навсібіч.
      - Дардон теж зник? - Ніка намагалася, щоб її голос звучав спокійно, але цього не сталося, бо лячне обличчя Дардона, що зненацька виникло у її голові, зуміло нагнати на неї безмежну паніку. Джеліос це помітив.
      - Так. Зникли абсолютно всі. Ще вони вміють добре приховувати сліди, але нам все-таки вдалося дещо дізнатися. - як завжди м'яко та стримано промовив він, проте на Ніку це не подіяло. На мить вона закрила обличчя руками. - Ніка, все не настільки погано. Ми довідалися, що вони досліджували перехід. - Джеліос схватив зі столу порожню склянку та почав знервовано стискати її пальцями.
      - І все? - нестримано вигукнула вона, знявши затерплі руки з перекошеного обличчя. - Ми це вже знали!
      Щось гнітюче заполонило її серце, усе здавалося таким заплутаним. Вона не могла впорядкувати свої безладні думки.
      Джел труснув головою та поставив склянку назад на стіл.
      - Ні, то було лише припущення. А тепер ми знаємо це напевне.
      - А якщо вона здалася? - зненацька на Ніку нахлинуло невимовне почуття надії, вона вдихнула повітря на повні груди та завмерла, наче в очікуванні якогось дива.
      - Не думаю. Аврея просто вирішила притаїтися на деякий час. Принаймні, поки все не владнається. Зрозумій, вона прагне довершити справу предка. - його впевнений голос зруйнував усі її раптові сподівання.
      Ніка важко зітхнула, розуміючи, що просто так вони Авреї не спекаються.
      - Тобто знайти спосіб переходу.
      - Саме так. - підтвердив Джел, тарабанячи пальцями по столі.
      - Значить, Аврея повернеться. - вона була цілком розгублена та спантеличена. Крім цікавих новинок, цей світ приніс для неї ще й розчарування та небезпеку. Але Ніка бажала йти до кінця, навіть якщо для неї він виявиться не досить оптимістичним. Головним було захистити Лору від божевільних науковців.
      На якусь мить Джеліос завагався.
      - Ми не впевнені у цьому. Вона може знайти інший вихід.
      - Про що ти? - Ніка округлила очі. Що ще могла вигадати злісна Аврея? Невже у неї назрівав якийсь план?
      - Ми довго розмірковували і вирішили, що ти і Лора можете бути не єдиними, хто здатен здійснювати перехід. - його голос був аж занадто неспокійним.
      - Отже, вона може знайти собі іншу жертву. - обличчя Ніка заціпеніло від напруження, вона притиснулася до столу та схватилася пальцями за скатертину.
      - Цілком можливо. - припустив він, напруживши чоло.
      - Це проблема. Більше ніхто не повинен постраждати від її рук. - вона несвідомо потягнула скатертину, і порожня склянка, що стояла на ній, беззвучно впала на підлогу. Ніка нахилилася, щоб побачити що сталося зі склянкою і чого не було чути брязкотні розбитого скла. - Що це? - здивувалася вона, вирячившись на купку сірого пилу розкиданого по підлозі, саме на тому місці де впала склянка.
      - Не переймайся цим, я потім приберу. - Джеліос байдуже махнув рукою.
      - Куди поділася склянка? - не вгавала вона.
      - А ось ти про що! Це новий винахід Зака - спеціальне скло, що не розбивається, а перетворюється на цілком безпечний порох. Він вигадав це тоді, коли я ледве не поранився розтрощеними скляними пробірками. Ти пам'ятаєш той день? - в його очах з'явилося дивне замішання.
      - Так. - майже не ворушачи губами, прошепотіла Ніка. Вона не любила згадувати той легковажний вчинок з роликами, що мало не коштував їй життя та здоров'я Джела.
      - Е-е...Пробач. - винувато пробурмотів Джеліос, оглядаючи її спохмурніле обличчя.
      - Ні. Все гаразд. - якомога спокійніше промовила Ніка та усміхнулася не досить переконливою посмішкою. - Ой, поглянь. - вона квапливо наблизилася до вікна, на вузькому підвіконні якого стояв круглий акваріум. - Ти переніс Піранью сюди? - її зацікавлений погляд зупинився на маленькій жовтій рибці, що на цей раз плавала черевом догори.
      - О, так. Мені здається їй тут більше подобається. - проголосив Джеліос, стоячи в Ніки за спиною.
      - А по ній не скажеш. - зненацька засумнівалася вона.
      Джеліос хутенько поглянув на рибу та підстрибнув, вдаривши себе долонею по лобі.
      - О, ні знову забув. - зашарілим голосом вигукнув він, і підбігши до скляної шафи, дістав звідти невеличку пластмасову банку з білою етикеткою. Потім двома кроками підскочив до підвіконня та висипав в акваріум половину вмісту баночки. Коричневі та зелені крихти розпливлися по воді, проте Піранья на це не відреагувала.
      - Не ображайся, маленька. - Джел постукав пальцем по акваріуму, намагаючись розворушити байдужу рибу. - Ось і твоя вечеря! Давай! - турботливо проспівав він.
      - Може вона захворіла. - тихенько мовила Ніка, спостерігаючи за дивною поведінкою жительки акваріуму.
      - Ні. - швидко заперечив Джеліос. - Вона завжди так чинить, коли я забуваю годувати її вчасно. Це скоро минеться. - додав він і виявився правим. Після недовгих, але ретельних вмовлянь Піранья перевернулася в нормальне положення і почала старанно виловлювати кожну крихту.
      Джеліос полегшено зітхнув та визирнув у вікно.
      - Сьогодні ясна ніч. - вдоволено промовив він, дивлячись на усіяне мерехтливими зорями небо.
      - Так. - погодилася Ніка. - Зірки просто чарівні. В моєму світі я вміла знаходити декілька сузір'їв.
      - Я знаю! - раптово вигукнув він, змусивши Ніку здригнутися.
      - Що? - її здивований погляд пересік його радісне обличчя.
      - Ходімо! - Джел помахав рукою та метнувся до вхідних дверей, Ніка заінтриговано попрямувала за ним.
      За кілька секунд, вони піднялися на третій поверх.
      - Чому ми тут? - нетерпляче запитала Ніка, її рот витягнувся у малопомітній посмішці.
      - Ти сказала, що любиш дивитися на зорі. - голосно сказав Джеліос, нагадуючи їй про власні слова.
      - Ну, так... - хрипло підтвердила вона. Джеліос піднявся по маленьких дерев'яних східцях та зупинився біля низьких залізних дверей та миттю відчинивши їх, весело промовив:
      - Нам туди.
      Щоб пролізти у низькі двері Ніці довелося пригнутися. Вони опинилися на даху. Місто було оповите суцільною темрявою, яку освічували тисячі маленьких зірочок у нічному небі. Видовище було вражаючим.
      - Оце так! - захоплено вигукнула Ніка, вдихаючи свіже повітря. - Яка краса! - її погляд був прикутий до небесних світил. Вона зробила декілька кроків вбік, Джеліос обережно схопив її руку.
      - Що? - озвалася вона, хитнувшись вправо.
      - Я... - він голосно видихнув повітря, слова наче застрягли у його здавленому горлі. - Я хотів сказати...Не підходь до краю даху, а то мало, що може статися.
      - Гаразд, якщо ти цього хочеш. - спокійно прошепотіла Ніка, їй чогось здалося ніби він хотів сказати зовсім інше. - Це все?
      Запала тривала мовчанка.
      - Можливо... - нарешті озвався Джел. Ніка зібралася сісти на кам'яний виступ.
      - Стривай! - він швидко зняв з себе темну куртку та розстелив її на цьому виступі. - Тепер можеш сідати.
      Ніка повертіла головою, але все таки не наважилася відмовитися. Вона швиденько примостилася, а Джеліос залишився нерухомо стояти.
      - Джеліос...
      - Що? - автоматично запитав він.
      - Мене дещо цікавить.
      - Що саме?
      - Пам'ятаєш ту ніч, коли ми вперше зустрілися?
      - Звичайно. - трохи сумним тоном відказав Джел.
      - Що ти робив тієї ночі на кам'яному мосту? Бо пеліонці не висовуються з домівок в цю пору доби , а ти блукав за містом... дивно якось. - замислено проговорила Ніка, пильно вдивляючись у напружене обличчя Джела, який насупився і на мить відвернувся.
      - Це довга історія. - значно пониженим голосом повідомив він.
      Ніка видихнула повітря. Цікавість розпинала її зсередини.
      - У нас є трохи часу, але якщо ти не хочеш розповідати... Я не ображусь. У кожного є свої таємниці. - добродушно прошепотіла вона, склавши руки разом.
      - Ні! - голосно вигукнув Джеліос, помітно здригаючись. - У мене немає від тебе таємниць. Ніка... тієї ночі ти змінила моя долю.
      - Що? Знову доля? - розгублено пролепетала Ніка, згадуючи жовтувате обличчя ворожки Ірини. - Я не розумію тебе. Яке це має значення? Хіба можна змінити долю? - зашарілася вона, намагаючись розібратися у своїх думках.
      - Ти врятувала мені життя. - моментально випалив Джеліос Кіферон.
      Раптове напруження повисло над ними у темряві.
      - Що? - Ніка здивовано округлила очі та затамувала подих. Її заполонило якесь незбагненне відчуття.
      - Тієї ночі я прийшов на міст щоб поквитатися з життям. - його притишений голос прозвучав надміру схвильовано. Здавалося, спогади про той день й досі не залишали його у спокої.
      - Ні, я не вірю. Навіщо це тобі? - задихаючись, пропищала вона. Кожна частина її свідомості не бажала сприймати його колючі слова, які болісно влучали їй прямісінько у серце. Ніка й подумати не могла, що він був здатен на таке. Що могло підбити на такий крок?
      - Я не зміг пробачити собі смерть Біона. - хутко роз'яснив він і Ніка тихенько зойкнула, вчепившись пальцями у його куртку. Вона не бажала завдавати йому ще більшого болю.
      - Твого брата? - майже не ворушачи губами, прошепотіла вона.
      - Так.
      Джеліос знову поринув у ті страшні спогади. Його обличчя весь час тіпалося.
      - Але ти не винен у його смерті. Коли ти сказав це біля старого будинку Авреї, я думала ти значно перебільшив. - Ніка намагалася контролювати свій тремтячий голос, але це було їй не під силу.
      - Якби не я, він був зараз живий. - розпачливо сповістив Джеліос. Почулися приглушені кроки і, здавалося, він десь розчинився у темряві.
      - Я ніколи в це не повірю. - кволо прохрипіла вона, відчуваючи, як холод скував її горло.
      - Ніка, може спочатку вислухаєш, а вже потім будеш вирішувати винен я чи ні! - суворо наполіг він, зупинившись позаду неї.
      Ніка не наважувалася обернутися.
      - Добре. Але...- вона бажала ще раз повторити, що вважає його невинним, але він урвав її і почав свою розповідь.
      - Того фатального дня, він чекав мене поблизу старих руїн. Це те саме місце, де ми вдруге зустрілися. - уточнив Джеліос. - Біон сподівався знайти мене там, адже більше часу ми проводили саме на тих руїнах. Проте цього не сталося, ми не змогли зустрітися. В той день Даная раптово захворіла, і ми змушені були відвезти її до лікарні. Я не хотів, скасовувати зустріч з братом, адже ми збиралися відвідати виставку рідкісних тропічних рослин, що відбувалася у Пеліоні. Я вже згадував, що Біон змалечку захоплювався рослинами, то було дуже важливо для нього. Це був мій обов'язок піти разом з братом, адже він замінив мені батьків і був найріднішою людиною у цілому світі. Отже, я зателефонував йому та попередив, що прийду трохи пізніше, коли з'ясується, що трапилося з Данаєю. Біон звичайно хотів перенести похід на виставку, проте я настоював на своєму. Зрештою, він погодився мене зачекати... - Джеліос замовчав. Йому було важко згадувати ті події. Ніка раптово обернулася і не змогла відірвати погляду від його мерехтливих очей, які наповнювалися глибоким каяттям.
      - Джел, ти можеш не продовжувати... - стривожено прошепотіла вона, сподіваючись, що біль та смуток зійдуть з його розпачливого обличчя.
      - Ні, ти повинна дослухати. Тільки тоді ти зрозумієш, що це була моя вина. Будь-ласка не переривай мене. - його голос був занадто тихим та низьким. - Коли, лікар повідомив, що в Данаї легке отруєння і нам немає чого хвилюватися, я залишив Зенона у лікарні.
      Блискавично прибувши на руїни, я побачив, що Біон нерухомо лежав на кам'яній брилі. Спочатку, я думав, що він просто відпочиває, та підійшовши ближче збагнув, що він не дихав.
      Ти не можеш уявити, що я тоді відчував: біль, скорбота, розпач... Виснажливі хвилини здавалися вічністю. Лише коли прибули медики, навіть не пам'ятаю, як дзвонив до лікарні, до мене повернулося усвідомлення дійсності. Я ридав та благав їх допомогти Біону, але було вже пізно. Він помер.
      Ні, це не повинно було статися з Біоном. Він на це не заслуговував. Лікарі не змогли нічого пояснити. Фізичне здоров'я Біона було відмінним, не було жодного натяку на якісь проблеми. Вони нічого не виявили, лише незначний поріз на долоні правої руки, що однозначно не міг слугувати причиною його раптової смерті, що, на жаль, назавжди залишиться таємницею для нас усіх.
      - Але в цьому не має твоєї вини. - вона витерла рукою сльозу, що скотилася по її щоці.
      - Ніка, якби не я, усе могло бути по-іншому. - Джеліос з силою видушував з себе слова.
      - Ти не міг знати, що так станеться. Ніхто не міг.
      - Я мусив бути там. - Джеліос притих на якусь мить. - Мене охопив цілковитий розпач, але час не стояв на місці, з кожним днем я віддалявся від жахливих, примарних спогадів, усе минало. Я навчився жити без Біона, завдяки Зенону та інших моїх друзів, почав повертатися до звичайного життя. Здавалося, усе знову стало як раніше, але одного вечора я не зміг стриматися. Так трапилося, що при розмові згадане ім'я Біона знову навіяло на мене безмежне почуття провини. Я вибіг на вулицю, Зенон та Даная не стали мене затримувати. Не знаю чому, та я мимоволі попрямував до мосту. Потім у голові виникла цілком абсурдна ідея. Я гадав, що це був єдиний вихід забути все. Здавалося, вода вирішить усі мої проблеми, забере нестерпні страждання... Я довго стояв вдивляючись у бурхливий потік, ніч настигла непомітно. Густа темрява остаточно забрала усі мої сумніви. Чекати були нічого, води не було видно, лише голосний плескіт пробивався до моєї, наповненої меланхолічними думками, голови.
      Усе мало скінчитися в ту мить... Та раптом на мене хтось наскочив. Я був приголомшений, мало хто поткнеться на цей міст удень, а ти з'явилася на ньому вночі. Тому відразу сприйняв це за знак долі. Так, якби не ти, я стрибнув у воду без жодних вагань. Зрозумій це: ти врятувала моє життя.
      - Навіть не знаю що сказати. - важко дихаючи, прошепотіла Ніка. Усі її думки сплуталися.
      - Просто пам'ятай, що я завдячую тобі життям.
      Вона заперечно похитала головою.
      - Джел, ти нічого мені не винен.
      - Ти помиляєшся. - лунко промовив він.
      - Ні, це правда. Ти справді зробив набагато більше для мене, чим гадаєш. - вона настоювала на своєму.
      - Ніка...
      - Я поясню. Ти допоміг мені почати нове життя. Я знаю, що ти відчував, коли втратив Біона. Це відчуття напрочуд знайоме мені. Я теж втратила дорогу мені людину. Він пожертвував своїм життям заради мене. З цим доволі важко змиритися. Я б не змогла... - зненацька її дихання урвалося, і Ніка відчула знайоме гнітюче відчуття, що виринуло з глибинок її пам'яті.
      - То був Макс? - м'яко спитався Джел.
      - Так. Але як ти знаєш, я не розповідала тобі про нього? - відверто здивувалася Ніка, роззявивши рота.
      - Ти вигукнула його ім'я, коли ми стояли на карнизі. Твоє обличчя просто переповнилося бурхливими емоціями, я не міг збагнути твоєї поведінки. - швидко пояснив він.
      - Якщо ти чув, то чому раніше не запитав мене про нього?
      - Я не бажав втручатися у твої особисті справи. Це могло спантеличити тебе. - його зізнання прозвучало доволі тихо.
      - Певна річ, цього не скажеш про мене. Пробач, що увірвалася у твоє життя зі своїми дурними запитаннями.
      - Ні, що ти. Я зовсім не це мав на увазі. З тобою я почуваюся по-іншому, не так як завжди. Усе стає кращим... - загадкова посмішка появилася на його напруженому тьмяному обличчі.
      Ніка розповіла Джелу усю історія про Макса та все що було пов'язано з ним. Те, як він появився у її житті і як зник без вороття. Джеліос ні разу її не перепиняв, він просто слухав, час від часу поглядаючи на її пожухлу постать.
      - Ми повинні змиритися з тим, чого не можна змінити. - нарешті прошепотів він, сівши поруч з нею.
      - Так... Але іноді це так важко. - зітхнула вона, сперши голову на його плече.
      - Ніка, щоб не трапилося, ми повинні пам'ятати, що попереду є ще багато світла.
      - Тоді чому його не видно? - скептично буркнула Ніка.
      - Поглянь вгору. - сказав Джеліос. Ніка підняла голову. Безліч зірок яскраво мерехтіли на нічному небі.
      - Хіба ти не бачиш? Маленькі вогники освітлюють безмежну темряву ночі. Ніка, світло є скрізь. Його просто потрібно відшукати, адже найголовніше світло знаходиться всередині. Просто відчуй його...
      - Я не зовсім розумію. Ти кажеш, що у кожній людині є світлий вогник. А як же Аврея? Хіба її вогник не згаснув?
      - У житті не буває нічого ідеального. А про Аврею не хвилюйся, ми з'ясуємо що їй було потрібно від Лори. - він говорив аж занадто впевнено, тому Ніка відчула дивне полегшення та приємний спокій за весь цей час. Вона зловила себе на думці, що повністю довіряє йому.
      - Усе буде добре. - ще більш впевненіше промовив Джеліос з якоюсь дивною гіпнотичною силою, впливаючи на її свідомість. Вона спробувала виштовхнути з голови усі нестерпні сумніви.
      - Я сподіваюся, але...
      Джеліос обережно поклав руку на її плече.
      - Ніка, ніяких "але" бути не може. Ні тобі ні Лорі поки що нічого не загрожує.
      - Гаразд, я просто хвилююся...- згодилася вона, відчувши якесь дивне тремтіння всередині.
      Джеліос голосно зітхнув.
      - Це зайве.
      - Що будемо робити? - як нічого небувало поцікавилася Ніка.
      - Ти добре готуєш?
      - Не на вищому рівні, але все-таки дещо вмію. А що?
      - Може зготуємо ще один пиріг? А то мені набридло пояснювати сусідам, чому з моєї квартири весь час, коли я щось готую, завжди вивалює дим.
      - Я зовсім не проти. Можемо починати хоч зараз. - згодилася Ніка.
      - Тоді не марнуймо часу! - він хутенько зіскочив з кам'яного виступу та легенько потягнув її за собою.
      - Джел!
      - Що?
      - Ти забув куртку.
      - О... дякую.
      Розділ чотирнадцятий
      Загроза
      Зима. Час летів занадто швидко, здавалося, ніби вчора природа була оповита яскравими, барвами, від яких Ніка постійно мружила очі. Але сьогодні навколо панував лише сліпучий білий колір, змиритися з яким було просто не можливо.
      У Пеліоні ніяких значних змін не відбулося. Аврея та її затяті посіпаки так і не з'явилися у старому будинку на лісовому пагорбі. Навіть тривалі пошуки не змогли дати належних результатів. Соллорі зникла не залишивши по собі жодного сліду. Для Ніки це стало значним полегшенням, адже тільки тепер вона була впевнена, що Лора знаходиться у повній безпеці. Проте Джеліоса Кіферона все ще не покидали сумніви, він не міг повірити, що Аврея більше не дасть про себе знати. Він був переконаний, що вона так само як і її предок Евен Соллорі хоче дослідити перехід, тому Ніка була основною ціллю, якої науковці не зречуться ні за яких умов. Зенон Рейнол не втомлювався повторювати, що все скінчено і Аврея просто здалася, тому що їй було не під силу змагатися з такими сильними супротивниками. Врешті-решт Джеліос змирився з їхньою неформальною перемогою.
      В той же час у світі Ніки йшла серйозна підготовка до Нового Року. Гамір та метушня не стихали на вулицях аж до пізньої ночі, магазини були переповнені настійливими покупцями. Друзі також вирішили придбати декілька подарунків.
      - Жанна, поспіши! Ти ж не бажаєш розглядати порожні полиці. - поквапила заціпенілу Жанну схвильована Діна, коли вони прямували до найкращої крамниці подарунків у їхньому містечку. Жанна обурливо скривилася, тому що була змушена відірватися від скляної вітрини, в котрій вже понад п'ять хвилин прискіпливо розглядала своє барвисте відображення. Узрівши невдоволений погляд Діни Снігур, Ніка простодушно розвела руками та впіймала теплою долонею декілька пухнастих сніжинок, що за секунду перетворилися на маленькі краплинки води.
      - Це пальто робить мене вдвічі повнішою! - роздувши щоки, пирхнула Жанна, затягуючи по краям елегантне, червоне пальто, що яскраво виділялося на білому зимньому фоні.
      - Що? - зненацька розреготалася Діна. - Ти чарівна, як ніколи! - голосно додала вона, обтрушуючи сніг з рукавів спортивної блакитної куртки. Жанна самовдоволено всміхнулася та повертілася на місці.
      - Справді? - вона знову поглянула на своє яскраве відображення у засніженій вітрині. - Але мені все одно не подобається це громіздке пальто.
      - Цього місяця синоптики обіцяють суворі морози, особливо вночі. Так, що тобі Жанна прийдеться ще трохи потерпіти, якщо не хочеш перетворитися на льодову скульптуру. Правда ж? - Діна спеціально завмерла на місці з піднятими руками, демонструючи Жанні, який вона буде мати вигляд, якщо відмовиться від пальта. Ніка завмерла і примружила очі, коли крижаний вітер повіяв їй в наморщене обличчя, а потім хутенько натягнула сіру шапку на померзлі вуха.
      - Дотепно. - невдоволено буркнула Жанна, швиденько метнувшись уперед. Тепер Ніка та Діна були змушені її наздоганяти.
      Нарешті вони дісталися до невеликої, проте завжди повній різноманітного товару, крамниці "Лев", де збиралися придбати святкові подарунки для їхніх родин. Всередині біля кожної стіни, розміщувалися високі дерев'яні стелажі з численними поличками, поділеними на кілька секторів, що визначали різновид товару. В окремих секторах знаходилися: керамічний та фарфоровий посуд, книги, яскраві листівки, дитячі іграшки, дрібні сувеніри та всілякі старовинні речі.
      Крім трьох друзів всередині було лише п'ятеро чоловік, і це не дивно, адже до Нового Року залишилося всього якихось три дні, і більшість людей уже клопоталися в своїх домівках. Власник крамнички - доброзичливий похилого віку чоловічок з густим сивим волоссям та завжди блискучими сіро-блакитними очима, розмовляв з якимсь високим світловолосим хлопцем, що стояв спиною до входу. Струнка жінка в білім вишуканім манто тримала за руку п'ятирічну вередливу дівчинку, яка весь час намагалася вирватися з її міцної хватки та дотягтися до величенького стосу м'яких іграшок. Ще один темноволосий, кучерявий хлопець шкандибав вздовж полиць з книгами, зацікавлено розглядаючи їхні заголовки.
      - Борис?! - аж занадто гучно гукнула Жанна, підскочивши доверху та гупнувши ногою по підлозі. Ніка та Діна від такої раптовості заклякли на місці, ловлячи на собі допитливі погляди усі присутніх людей. Високий темноволосий хлопець смикнув головою та повернув витягнуте від здивування обличчя в їхній бік, на його прищулених очах зблиснули великі квадратні окуляри. Побачивши дівчат, він розгублено усміхнувся і провів пальцями по коротких кучерях. Ніка також упізнала його, за стільки місяців цей хлопець ані трохи не змінився.
      - Борис Кірон? - вражено озвалася Діна, що напевне також була спантеличена цією несподіваною зустріччю. Адже після нещасного випадку Борис кудись раптово зник, і про нього нічого не було відомо аж до цього моменту.
      - Так це він. - спритно підтвердила усміхнена Жанна. Допитливі люди нарешті відірвали від них прискіпливі та зацікавлені погляди і переключилися на свої власні справи, Ніка знову відчула значне полегшення.
      Борис квапливо взяв з полиці якусь книгу і нерішучою ходою наблизився до дівчат, чиї розширені очі були прикутими до його збентеженого та виснаженого обличчя.
      - Привіт. - мугикнув він радше сам до себе чим до дівчат.
      - О, привіт! Ми гадали, що ти виїхав з міста. - гучно пролепетала Жанна, проводячи пальцями по рожевій щоці та гострому підборіддю. Люди знову повитріщалися на них. Ніка прокашлялася і схилила голову.
      Борис легенько кивнув і поправив квадратні окуляри, що раптово з'їхали йому на ніс.
      - Так, я від'їжджав ненадовго... Повернувся декілька днів тому. Приємно знову вас бачити. - недбало кинув він. Ніка засумнівалася у щирості його слів, принаймні по його змученому виразу обличчя не можна було сказати, що він відчував хоч якусь приязнь.
      Почувся дитячий писк, всі вони озирнулися і поглянули на примхливу біляву дівчинку, що тримала у руці два іграшкових ведмедика та рожевого слона, проте ці дві іграшки її не задовольняли, бо мала лунко верещала, показуючи тоненьким пальчиком на здоровезного пінгвіна з червоним бантом. Висока жінка в білому хутряному манто, ігноруючи гучний крик потягла неслухняну дочку до виходу. Нарешті, коли вереск лунав вже з вулиці, друзі знову дивилися один одному в спантеличені обличчя. Борис протер невеличкою хустинкою свої великі окуляри і зиркнув на Ніку ясними блакитними очима, що були наповнені давнім неприхованим смутком. Вона зненацька здригнулася та відчула у горлі дивний холод, що почав поширюватися по венах, і здавалося дійшов до самого серця. В цьому погляді було щось доволі знайоме та гіпнотичне, і це незрозумілим чином вплинуло на її свідомість.
      - Ти майже не змінився... - замислено сказала вона, прикусивши губу та споглядаючи на його безкінечно втомлене обличчя.
      - Я не хотів цього. - відчайдушно прошепотів Борис Кірон, намагаючись зняти з себе змучений вираз.
      Ніка округлила зелені очі та голосно видихнула повітря.
      - Ти про що? - її подив був цілком доречним.
      - Я дозволив йому загинути. Пробач. - низький голос був наповнений цілковитим розкаянням.
      Діна поволокла заінтриговану Жанну, що заклякла з відкритим ротом пильно вслухаючись у розмову Бориса та Ніки, до полиць з вітальними листівками. Коли вони вже були на певній відстані, Ніка заперечно похитала головою та зімкнула руки докупи.
      - У цьому не має твоєї вини. Це був нещасний випадок. - якомога спокійніше вимовила вона, розглядаючи гладеньку підлогу, заляпану мокрими слідами.
      - Я довго по це міркував. - Борис знервовано стиснув книгу у руці. На чорній палітурці, зеленими літерами було написано: "Всі властивості герані".
      - Навіщо? Чому ти це робиш? - не втрималася Ніка, пронизуючи його довгим ущипливим поглядом.
      - Що саме? Читаю про рослин? - він покрутив книгою, перед її перекошеним від хвилювання обличчям.
      Принаймні Ніка завжди вважала Бориса зарозумілим, але чомусь зараз він здавався занадто тупим.
      - Причому тут твої рослини? Я не це мала на увазі. Чому ти згадуєш минуле? - її запитання змусило його здригнутися. Бліде обличчя стало зморшкуватим і схожим на прим'яту подушку, а руки знесилено прилипли до нахиленого тіла.
      - Ти повинна розуміти, що минуле це частина нашого життя, його не можна викинути чи проігнорувати. - його слова навели на Ніку повне спантеличення. Якби він знав наскільки його зарозумілі думки відрізняються від щиросердних думок Джеліоса.
      - Ми повинні змиритися з тим чого не можна змінити. - вона без поспіху повторила вислів Джела, що назавжди вкарбувався у її пам'ять. Борис доторкнувся рукою до свого спітнілого лоба.
      - Ти говориш точнісінько, як... - він замовчав, потираючи напружене чоло, на якому відразу щезли маленькі зморшки. Ніка голосно зітхнула, їй так кортіло крикнути "як Джеліос" та навряд чи Борис зрозуміє це ім'я. Напевно зараз він силкується пригадати якогось древнього мудрого філософа.
      - Борисе, ми прийшли сюди, щоб придбати подарунки на свято. - вона вказала на Діну та Жанну, які захоплено перечитували листівки з побажаннями. - До речі, вітаю тебе З Новим Роком! - Ніка намагалася, щоб її голос прозвучав якомога урочистіше. Борис кивнув кудрявою головою, його губи витягнулися в маленькій, проте привітливій усмішці.
      - І тебе. - впівголоса сказав він, прямуючи рівною ходою до торговельного прилавка, щоб розрахуватися за книгу. Провівши його пильним поглядом, Ніка знову відчула щось доволі знайоме. Її пульс прискорився, а вуста почали жадібно ковтати нагріте повітря. Ніка не могла збагнути кого їй так нагадував Борис. Його хода, жести, вираз обличчя усе спливалося у якусь незрозумілу, проте доволі знайому картину. Вона спробувала викинути з думок усі дивні нав'язливі передчуття і долучилася до друзів.
      Жанна квапливо відірвала погляд від фіалкової листівки.
      - Хм, цікаво, кому Борис купує подарунки? Він живе один! - здивовано пробелькотіла вона, дивлячись, як їхній знайомий залишав крамницю. Вхідні двері беззвучно зачинилися за ним.
      - Думаю, він купив книгу для себе. - добродушно пояснила Ніка, розгладжуючи зелене пальто. Жанна відразу залилася дзвінким сміхом.
      - Що тут смішного? - відзначила нахнюплена Діна, прискіпливо дивлячись на її відкритий рот.
      - Він же купує подарунки для самого себе. - Жанна всадила тонкі пальці у руде волосся, що було трошки мокрим від розталого снігу.
      - Ну той що! - знизила плечима Ніка. Так, однією з таємниць, яку вони все ще не могли розгадати - це куди поділася Борисова родина. Він сам-самісінький поселився на їхній вулиці понад три роки тому. Друзі лише знали, що він був завзятим Ботаніком і працював лаборантом у сусідній школі.
      Набравши цілу купу листівок, вони метнулися до інших секторів. Жанна та Діна взялися розглядати посуд та інші дрібні сувеніри, які були акуратно розложені на широких дерев'яних полицях.
      - Мені потрібно подарувати щось Тіму. - заклопотано проказала Жанна, показуючи на настінний годинник у формі пурпурового серця.
      Діна повертіла головою.
      - По-моєму, це безглуздий подарунок. - щиро зауважила вона. - Ось поглянь на це. - помахом руки вона вказала на ряд полиць з різноманітним, вишуканим керамічним посудом. Проте Жанні ця ідея не видалася вдалою, тому вони продовжили ретельні пошуки підходящого подарунка, уже в іншому секторі. Ніка вибрала декілька м'яких іграшок для Лори та футбольний м'яч для десятилітнього двоюрідного братика Артема, що мав приїхати до них на свято разом з його величенькою родиною.
      Обхвативши руками іграшки, вона направилася до прилавка, за яким сидів, обперши сивоволосу голову зморшкуватою рукою, старий продавець і водночас власник крамнички. Проте її зацікавлений погляд раптово припав до старої картини, що знаходилася у секторі "Антикваріат". Ніка швиденько підійшла ближче, аби детальніше розглянути манливе полотно, на якому було зображено небесно-блакитне озеро з двома граційними лебедями, а на золотистому узбережжі солодко спала темноволоса дівчина в білій шовковій сукні. Праворуч від красуні за тонкою стіною попелистого туману розкинулося невеличке середньовічне місто з його дивно вбраними мешканцями.
      - Вражає, чи не так? - за своєю спиною Ніка почула добросердечний хрипуватий голос. Це був власник крамниці, що непомітно підкрався до неї, його пильний погляд також зупинився на старому полотні. На чоловікові був дещо старомодний сірий костюм та потріпана вишнева краватка, а поморщена рука стискала дерев'яного ціпка.
      - Хто автор цієї картини? - відверто поцікавилася Ніка, дивлячись на незворушне обличчя старого.
      Він невпевнено знизав плечима та звів посивілі брови.
      - От цього я не знаю. Кілька місяців тому мені принесла її на продаж молода дівчина. До сих пір не розумію навіщо позбуватися такої неперевершеної краси?
      - Ви вважаєте цю картину прекрасною? - раптово засумнівалася Ніка, оглядаючи середньовічне місто з високими вежами, яке можна була назвати загадковим чи дивним, проте аж ніяк не прекрасним. Все таки щось химерне панувало на вулицях того міста.
      - А хіба ні? - відкрито здивувався чоловік, сперши тіло на ціпка. - Це не лише мистецтво, це втілення частинки душі художника. - звузивши очі, додав він.
      - Усе здається таким таємничим...
      - Так воно і є. Адже дівчина на узбережжі не лише спить, вона бачить сон. Незвичний сон.
      В цьому і полягає сутність цього незвичайного полотна. - в його очах спалахнула незрозуміла іскра, що, можливо, зародилася через надмірне захоплення. Ніка заклякла та відчула прискорене биття власного серця; можливо, це був просто збіг. Художник не міг знати про існування іншого світу. Це лише був його невдатний вимисел. Принаймні крім Лори, Ніка ще не зустрічала жодної людини, яка могла подорожувати до незримого світу снів.
      - Ні, я так не думаю. Це просто звичайнісінька картина. - якомога байдужим тоном пробурмотіла вона, сподіваючись ослабити бурхливу уяву власника крамниці, чиє обличчя якраз не виразило жодної емоції. Ніці здалося, що він не почув її останньої фрази.
      - Зверни увагу на предмет, який вона держить у руці. - безцеремонно продовжив старий чоловічок. У блідій, тендітній руці темноволосої дівчини знаходилася невеличка фігурка людини срібного кольору.
      - Це звичайна статуетка. Що в ній такого? - хутко відмітила Ніка. Але відчула щось доволі знайоме і їй від цього стало справді страшнувато. Їй рука несвідомо зімкнулася в кулак, хапаючи пальцями повітря.
      Очі власника крамниці примружилися на якусь мить, він голосно прокашлявся.
      - Я гадаю, що це - головний компонент. - якось дивно прошепотів він, так щоб його слова змогла почути лише замислена Ніка. Його пильний та вибагливий погляд сковзнув по її здивованому та напруженому обличчю. Сивий чоловік однозначно дожидав її реакції.
      - Компонент чого? - уже знервованим та тремтячим голосом спитала вона, міцно притискаючи руки до живота. Невже старий власник крамниці міг знати щось про перехід? Все-таки їй здавалося, що цей з виду абсолютно звичайний чоловік щось сумлінно приховував. Його очі дуже дивно виблискували та безперестанку бігали по крамниці, час від часу зупиняючись на старому полотні.
      Він навіть декілька разів роззирався навколо себе, щоб упевнитися у відсутності зайвих вух. Діна та Жанна зацікавлено продивлялися новорічні сувеніри в іншому кінці приміщення. Крім того їх відділяли декілька стелажів з товарами. Більше у приміщенні нікого не було.
      - Так от... - майже пошепотів він, потираючи приплюснуте підборіддя вказівним пальцем. - Те що я тобі розповім, повинно залишитися таємницею.
      Ніка відчула, як її тіло здригається, чинячи опір його незрозумілим і лячним словам, що наганяли на неї повне спантеличення, тому заперечно похитала головою.
      - Мені не подобаються таємниці! - голосно буркнула вона, на щастя, Діна та Жанна не змогли цього почути. Зараз був не час встрявати у якісь авантюри. Хтозна, що саме хотів розповісти цей старий чолов'яга.
      - Але ж... - раптово похнюпився власник крамнички. - Виходить я стільки часу змарнував!
      Він опустив сиву голову і притулив долоню до зморшкуватого лоба, а потім доторкнувся пальцем до почервонілого носа. Його засмучений вигляд почав бентежити Ніку.
      - Ви ж простояли біля мене лише якихось п'ять хвилин! Гаразд. - обезсилено видихнула вона, не вірячи, що їй все-таки доведеться його вислухати. В старих глибоких очах знову спалахнула незвична іскорка.
      - Ця фігурка, яку держить у руці дівчина... це є провідник. - напруживши обличчя та піднявши ціпка вгору, наче якийсь магічний посох, повідав він.
      - Не розумію, який ще провідник? - її голос звучав аж занадто тихо, а губи майже не ворушилися. Проте власнику це не завадило, він точно знав яким буде її наступне запитання.
      - Це означає, що ця статуетка є посередником між двома цілком реальними світами. Нашим світом та тим, що знаходиться за межею сну. Тобто вона є компонентом мосту, що може виникати у просторі. - захриплим голосом роз'яснив він, махаючи ціпком, через що Ніка була змушено відступити убік, аби не дістати тростиною по голові.
      Вона схвильовано затамувала подих, всередині щось підказувало, що старий власник не випадково розповів все це саме їй. Але ж він не міг знати про перехід чи про те, що Ніка знатна його здійснювати. Щоб не давати йому зайвого приводу для підозр, вона зробила лице якомога спокійнішим та байдужим, хоч всередині все ще відчувала наростаючу тривогу, що швидко просочувалась у найглибші закутки свідомості.
      - Послухайте... - пошепки розпочала вона. - Чому я маю повірити у ЦЕ ваше безпідставне та безглузде припущення? І чому ви розповідаєте все це саме мені? Я що чимось відрізняюся від інших клієнтів? Чи може в мене на лобі написано "Цікавлюся загадками та іншими дурницями"? - на одному подиху випалила Ніка, не втримавши нестерпного роздратування, що накопичилося по саме горло.
      Чоловік розгублено поглянув навколо себе, а потім його спохмурнілий погляд зупинився на її скривленому обличчі.
      - Ти єдина кого зацікавила ця картина... - зціпивши зуби, прошепотів він. Ніка полегшено зітхнула, значить він нічого не знав про переходи, це був лише невдалий збіг. - Перед святами тут товпилося аж занадто багато людей і ніхто з них не звернув уваги на це дивовижне полотно... окрім тебе. - похвально додав він.
      Ніка замислено почесала потилицю.
      - Мені просто подобається художнє мистецтво. - хутко вигадала вона, хоч насправді ніколи цим не цікавилась. В більшості Ніка надавала перевагу музиці та літературі. Можливо, тому що їй ніколи не вдавалося відчути ту найтоншу чарівність намальованих шедеврів.
      Старий власник стояв з незворушним обличчям, обпершись на ціпок та втомлено позираючи сіро-блакитними зморшкуватими очима на картину, що стала причиною їхньої невдалої розмови.
      - Я гадав, що це знак. - нарешті озвався він, не відриваючи прискіпливого погляду від сплячої дівчини. Смуток поставив на ньому помітний відбиток. - Якоїсь миті мені здалося, що ти зможеш зрозуміти мої здогади... Адже, я захопився цим, відколи побачив цю незвичайну картину, що стала об'єктом моїх досліджень. Я просто захворів цією нав'язливою ідеєю, та й не було мені чого втрачати. Адже, більшу частину свого життя я провів у цій маленькій крамниці, де зустрічався з різними людьми... Видно, колись мені подобалася ця абсолютно звичайнісінька робота, принаймні вона здавалася мені веселою та цікавою. Але за багато років цей інтерес пропав, наче вранішня роса під палаючим сонцем, і крамниця припинила приносити мені хоч якесь задоволення, лише регулярний прибуток, більшу частку якого я віддаю на доброчинність. Бо мені не потрібно багато грошей на проживання, всього на всього якась малість. Отак я віддав себе оцій невдячній справі, можна сказати, прожив життя заробляючи гроші. У мене не має ні дружини ні дітей, крамниця стала моєю сім'єю та дахом над головою. І зараз на старості літ мені хотілося б хоч щось змінити, виправити помилки своєї швидкоплинної молодості. - на цьому старий власник закінчив свою розповідь, яка разом з його словами швиденько пропливала у його зажурених очах.
      В Ніки просто одібрало мову, щось дуже тягуче поселилося у розчуленій душі. Вона зовсім не бажала образити цю людину, їй було занадто прикро.
      - Я... - слова запліталися у роті.
      - Нічого. Не переймайся цим. Я просто помилився. Мені чомусь здалося, що ти саме та людина, якій я зміг би довірити свою таємницю. - м'який голос змішаний зі смутком пролунав дуже трагічно. Старий власник навіть не здогадувався, настільки він був близьким до істини. Можливо, Ніка була єдиною у цьому світі хто зміг би зрозуміти його. Він просто влучив у десятку. Але вона боялася зізнатися йому у правді, ризик був завеликий.
      - Мені жаль... - винувато пискнула Ніка, важко дихаючи, наче втрачаючи свідомість. Тепер вона точно знала, що становить світ снів, і яку небезпеку він таїть у собі, тому чим менше людей про нього знають тим краще.
      - Не засмучуйся. - підбадьорливо мовив старий власник. - І будь-ласка, не вважай мене божевільним. - з піднятими попелястими бровами попросив він.
      Ніка здивовано округлила очі і крутнула головою, від чого русяве волосся недбало затулило зелені очі.
      - Що ви! Мені і на думку такого не спадало.
      - От і добре! - тепер він зиркнув на подарунки, які вона притискала руками до грудей.
      - А! Я хочу розплатитися за покупки. - на кінець до Ніки дійшло чому вона завітала до цієї крамниці.
      - Оце вже ні. - добродушно усміхнувся чоловік. - Вважай, що це моя невеличка вдячність, за те що ти вислухала таку нісенітну історію.
      - Але... - вона звичайно хотіла відмовитися від його щедрої пропозиції та він похитав головою.
      - Ти образиш мене, якщо не погодишся прийняти ці речі. - твердо проказав старий. - Зачекай, в мене є ще дещо. - швидко додав він, шкутильгаючи до дерев'яного прилавку. Він повернувся за хвилину тримаючи у зморшкуватих руках маленьку, круглу, металеву шкатулку з вирізьбленим написом.
      - Що це? - поцікавилась Ніка, поглядаючи на дивну скриньку у його руці.
      - Ще один подарунок!
      - Ні, дякую. Цих мені цілком достатньо. - вона вказала на м'які іграшки, листівки та футбольний м'яч.
      Власник втягнув зморшкувату шию та важко зітхнув.
      - Це особлива річ. Мені подарував її батько на день народження.
      - Тим паче ви повинні її зберігати - вперто наполягала Ніка.
      - Навіщо? Я вже старий... У мене немає дітей. Але все-таки я хочу продовжити сімейну традицію. Тому ця річ повинна дістатися тобі. - завзято сказав він, віддаючи Ніці металеву шкатулку. Вона нерішуче похитнулася, проте її рука мимоволі витягнулася, щоб прийняти подарунок.
      - Зверни увагу на напис. - мовив старий, коли кругла шкатулка лежала на її долоні.
      - "In medias res" - Ніка тихенько прочитала напис, не знаючи, що він означає. - Це латина?
      Власних крамнички кивнув.
      - Так. Це значить "у середину речей". - швиденько пояснив він, заплющивши повіки.
      Ніка замислено прикусила губу.
      - Тобто шукати лише істину?
      - Можливо... - хрипло пробубонів він. - Я ніколи не зважав на цей напис. Лише нещодавно зрозумів його дійсну суть. Тому ця шкатулка значить набагато більше чим будь-яка інша річ, сподіваюся вона стане тобі у нагоді.
      - Спасибі. Я збережу її. - Ніка раптово зніяковіла та поглянула на усміхнену Діну та нетерплячу Жанну, які вже стояли біля прилавка виглядаючи власника крамниці.
      - О, бачу мене вже дожидають. - підмітив старий чоловік, дивлячись прищуленими очима у бік її друзів.
      - Так. - притишено підтвердила Ніка. - Нам вже час.
      - З Новим Роком та Різдвом! - святково привітав він, випрямивши спину та постукуючи ціпком пошкандибав до прилавка.
      Нарешті вони поверталися по домівкам, тримаючи у руках кольорові пакети з подарунками. Небо було затягнуте однією нерозривною сірою хмарою. Пухнасті сніжинки кружляли у вихорі холодного вітру.
      - Не знаю чи сподобається Тіму мій подарунок. - засумнівалася Жанна, витрушуючи сніг з яскравого волосся. Діна зупинилася і прискіпливо зиркнула на неї.
      - Жанно, він зрадіє навіть якщо ти подаруєш йому щітку для взуття. - весело засміялася вона.
      - Чудово, наступного разу так і зроблю. - невдоволено буркнула Жанна, обстежуючи своє відображення у черговій вітрині.
      Діна Снігур швиденько зліпила зі снігу невелику кульку.
      - Про що ти так довго розмовляла з власником крамниці? - байдуже поцікавилася вона, обережно вигладжуючи сніжку пальцями.
      - Ти помітила? - здивувалася Ніка. Жанна зацікавлено відкрила рота.
      - Звичайно! - Дінин голос був занадто дзвінким, вона зі всього маху підкинула сніжку вгору, яка відразу опинилася на червоному пальті Жанни.
      - Що? - невдоволено вигукнула вона, скорчивши гримасу.
      - Це випадково! - гучно виправдалась Діна, проте Жанна відразу зліпила невелику сніжку і поцілила її в Діну, що вчасно вспіла нахилитися, тому кулька стрімко пролетіла над її бузковою шапкою і впала у сніговий замет. Жанна знову скривилася і притупнула ногою.
      - Він просто розповів мені про одну картину... - зашаріло відказала Ніка, сподіваючись розборонити дівчат і уникнути детальних подробиць.
      - Зрозуміло. - розчаровано видихнула Діна, що очевидно очікувала чогось цікавішого. Жанна також переключилася на витрушування снігу з трикутного коміру її пурпурового пальта.
      Передсвяткові дні минали з блискавичною швидкістю, до Нового Року залишився всього один день. Якщо бути точнішим, то сімнадцять годин.
      Ніка допомагала Лорі прикрашувати дім кольоровими повітряними кульками, серпантином та блискітками. Отже, тепер їхній будинок був цілком пригідний до зустрічі Нового Року. Посеред вітальні стояла висока зелена ялинка, прикрашена гірляндами, скляними кульками, мініатюрними іграшками та штучним блискучим снігом.
      Їхня мати весь день порпалася на кухні, готуючи святкові страви, тато намагався їй допомагати. Лора увібралася у чарівну, блакитну сукню, в якій вона була схожа на маленьку, тендітну фею. На її голівці звивалися тонкі, довгі кучері. З приїздом сім'ї татиного брата, у їхньому домі оселилася метушня, особливо цьому сприяв невгамовний десятирічний Артем. Він носився по всьому будинку жбурляючи на всі боки м'ячик, що йому подарувала Ніка, і яка вже була не в захваті від своєї необачливої ідеї. Проте Лорі це подобалося, вона гасала разом з Артемом, жбурляючи у нього свої нові іграшки. Незважаючи ні на що, Ніка позирала на радісне обличчя своєї сестри і почувалася щасливою...
      Ніка зустрілася з Джелом, як завжди біля старого мосту. Пеліон був пофарбований у яскраві, багряні кольори. Їй було незвично знову бачити сліпучу осінь, проте на відміну від холодної та монотонної зими, ця пора року здавалася більш привітнішою та веселішою, тому для неї це був найкращий варіант. Останні промені сонця розлилися по чистому блакитному небі, створюючи дивовижну картину, від якої неможливо було відірвати захоплений погляд.
      Джеліос був одягнутий у темну, довгу куртку та сіро-зелені штани, його чорне волосся було акуратно вичесане та пригладжене до потилиці.
      - З якого приводу така елегантність? - здивувалася Ніка, дивлячись на його сяйливі блакитні очі.
      Джеліос люб'язно посміхнувся.
      - Сьогодні ми зустрічаємо Новий Рік. - енергійно сказав він, а потім відразу спохмурнів і ляснув себе долонею по лобі, на якому миттєво з'явилося декілька помітних зморщок. - Ой, це ж мав бути сюрприз! Який я дурень, Даная та Кора мене прикінчать. - його дзвінкий голос прозвучав аж занадто збентежено.
      Ніка не змогла втриматися від сміху.
      - Добре, не засмучуйся так. Я вдам, ніби це буде величезна несподіванка. - театрально зітхнула вона, обхопивши себе руками.
      - Ходімо нас уже чекають! - радісно заявив Джел Кіферон і вони хутенько подалися до його невеличкої квартири.
      Ніка звичайно очікувала якийсь сюрприз, проте вона навіть не здогадувалася, що він виявиться саме таким. Коли вони ввійшли до вітальні, зі стін ринуло яскраве світло, що перемішувалося в центрі, створюючи величезну кулю чарівних кольорів. На радісному обличчі Джела застигла широка посмішка, що була скоріше від захвату чим від здивування. На відміну від нього Ніка була водночас здивована і вражена побаченим. Такого вона точно не очікувала, усе було просто неймовірним та фантастичним. Ніка ще навіть не встигла отямитися від такої запаморочливої та бездоганної краси, коли посеред яскравої кулі зненацька з'явилися три постаті, одна з них озвалася мелодійним голосом Данаї Лутор.
      - Ніка Мілевич, святкування Нового Року присвячується лише для тебе! - дзвінко пролепетала вона і тоді з'явилося звичне для усіх світло, в якому Ніка спромоглася добре розгледіти Данаю, Зака та Кору, що стояли у самому центрі кімнати.
      Золотаве волосся Данаї було сховане за фіолетовою перукою, на якій сліпучо сяяли червоні камінці. Вона була одягнена у довгу сріблясту сукню з відкритими плечима, поділ якої елегантно спадав на підлогу. Зак та Кора не були вбрані у їхні звичні жовті, лабораторні костюми, на них красувалися одинакові червоні жакети, та вузькі, чорні штани, прикрашені срібними блискітками.
      - Що це? - спиталася Ніка, дивуючись їхньому незвичайному вбранню, яке скоріше нагадувало циркові костюми. Даная поправила перуку, що трохи з'їхала їй на очі та осяяла Ніку чарівливою посмішкою.
      - Ми станцюємо тобі наш традиційний новорічний танок. - урочисто прощебетала вона і зробила граційний реверанс. Зак та Кора повторили за нею.
      - Танок? - здивовано перепитала Ніка.
      - Так. - підтвердили вони гуртом. Джеліос вказав на коричневий диван, який стояв уже не по центру кімнати, а біля стіни.
      - Нам потрібно зайняти найкращі місця! - з щедрою усмішкою висловив він, тягнучи Ніку до дивану.
      - Джеле, я гадаю, що не потрібно було влаштовувати цієї вистави. - тихенько промовила вона, відкинувшись на зручну спинку м'якого дивану.
      Джеліос розширив очі, на його обличчі появилася легка стривоженість.
      - Чому? Тобі не подобається? - голосно зітхнувши, запитав він.
      Ніка похитала головою та міцно схрестила руки на грудях.
      - Не в цьому справа. Я лише почуваюся якось незручно.
      Джеліос взяв її за руку.
      - Що? Чому? Диван не зручний? Може принести стільці? - блискавично випалив він, напруживши обличчя.
      - До чого тут цей диван? - Ніка закотила повіки.
      - Тоді що не так? Вони аж занадто старалися, аби зробити тобі приємне. - прошепотів він.
      - Гаразд - похмуро кинула вона.
      - Ніка, їх ніхто не примушував. Усе робилося за власним бажанням. Розумієш, це наша новорічна традиція. Хоч Зенон... - Джеліос замовк і спохмурнів.
      - Що Зенон?
      Джеліос все ще стримував мовчанку, в його очах відобразилася неприхована злість. Ніка лише щойно помітила, що серед усіх присутніх у квартирі не було лише Зенона Рейнола.
      - Де він? - нетерпляче запитала вона. - З ним щось трапилося?
      Всередині щось клацнуло. Вона відчула як хвилювання почало затьмарювати її свідомість.
      Джеліос схилив голову собі на плече.
      - Ні, з ним все гаразд. - голосно видихнув він, примруживши очі, ніби намагаючись щось пригадати.
      - Тоді в чому справа?
      - Він просто... Ніка, тільки не сприймай це занадто близько до серця. Зенон просто не захотів прийти. - Джеліос різко повернув обличчя до стіни, і Ніці здалося, що він скрутив собі шию.
      Зенон завжди ставився до неї з помітною недовірою, тому його вчинок був цілком зрозумілим. Але зараз Ніка намагалася про це не думати.
      Світло знову погасло і з'явився тусклий блакитний промінь. Почала лунати казкова музика, Ніка впізнала той самий інструмент, на якому вправлявся Александр. Три силуети почали швидко рухатися по кімнаті, вона заворожено спостерігала за їхнім дивним танцем, що деякими елементами нагадував балет і акробатичні трюки. Раптом сукня Данаї спалахнула неймовірно яскравим вогненним сяйвом, від чого Ніка примружила повіки. Сліпуче сяйво повністю оповило всіх присутніх та рознеслося по кімнаті, освітлюючи кожну щілину. Нарешті Ніка зуміла відчути неабияке полегшення , все-таки в цьому танці було щось заспокійливе. Джеліос також поглядав на все це дійство, хоч Ніці здавалося, що він думав зовсім про інше, його обличчя не могло позбутися застиглого виразу схвильованості. Крім того Джеліос напружено стискав собі руки і тарабанив пальцями по колінах.
      Нарешті традиційний танок скінчився і вогненне світло, яке ринуло з сріблястої сукні, погасло, Ніка голосно поплескала долонями, щоб виразити свою вдячність за таке неочікуване новорічне привітання. Ввімкнулося звичне світло. Троє танцівників низько вклонилося, на обличчі Зака появилася надзвичайно білосніжна посмішка, до якої Ніка все ще не могла звикнути.
      - А зараз іще один сюрприз! - голосно проказала Даная і подала знак рукою. У кімнаті з'явився її брат - Александр Лутор з круглим сталевим підносом на якому знаходився великий білий торт з червоною квіткою на верхівці. Молодший брат Данаї обережно поклав його на невеличкий столик, який Джеліос та Зак уже встигли посунути на середину вітальні. Ніка схопилася на ноги та метнулася до святкового торта, щоб краще його роздивитися. Проте всі інші чомусь позадкували до стіни.
      - Ніка, це ж ... - весело і трохи знервовано вигукнув Джеліос, коли вона спинилася біля дерев'яного столика.
      - Що? - здивувалася Ніка. Проте в саме цю мить великий торт вибухнув і влучив прямісінько в її заціпеніле обличчя, а червона квітка, що була на верхівці опинилася на її голові, шматочки білого крему порозліталися по всій кімнаті та поприлипали до гладенької підлоги, дерев'яних меблів та пастельних стін, проте Джеліос, Даная, Александр, Зак та Кора змогли уникнути солодкої атаки.
      - Вибух-торт. - зітхаючи, договорив Джел.
      Обличчя та волосся Ніки були повністю вкриті вершковим кремом, вона ретельно протерла очі липкими пальцями. Усі на неї безцеремонно витріщалися, їхні обличчя сяяли веселими посмішками. Лише Джеліос зненацька спохмурнів. Ніці насправді було не до сміху, хоч вона цілком розуміла, що втрапила в дурне і водночас смішне становище.
      - Хіба ти не знала, що торт вибухне? - давлячись гучним сміхом, запитала Даная та схопилася за живіт.
      Ніка розсерджено похитала головою, від чого червона квітка впала на підлогу.
      - Звідки мені знати? Цей торт був абсолютно звичайним на вигляд, я й подумати не могла, що його потім доведеться відшкрібати зі стін. - обурливо випалила вона, знімаючи липкуватий крем з волосся, що заплуталося у тугий вузол.
      - Нічого з прибиранням ми якось впораємося. Це була ще одна наша традиція - зустрічати Новий Рік вибух-тортом. - спробувала виправдатися Даная.
      - Проте в нас не має такої традиції. - недбало вимовила Ніка.
      - Тут ми прокололись. - замислено додав Зак.
      - Але було весело. - пробелькотіла Кора.
      - Безперечно! - саркастично озвалася Ніка, вдихаючи повітря на повні груди. По її перекошеному обличчю ніяк не скажеш, що було весело. Джеліос також цим збентежився.
      - Ти в порядку? - пошепки поцікавився він.
      - Якщо не зважати на кілограм крему на моїй голові, то в принципі так. Сюрприз був вдалим. Це точно. - якомога веселіше наголосила Ніка, аби не псувати друзям свято.
      - Дивлячись на твоє обличчя, я б так не сказав. - Джел заперечно похитав головою.
      - Тому що окрім вершкового крему на ньому нічого не видно. - хихикнула вона, ловлячи його несхвальний погляд.
      - Я радий, що ти повеселішала, ходімо я проведу тебе до ванної кімнати.
      - Гаразд. - погодилася вона, сподіваючись якнайскоріше позбутися липких, шматків торту.
      Покинувши вітальню, вони пройшлися коридором і спинилися біля блискучих сірих дверей.
      - Рушник і все необхідне знайдеш там. - Джел вказав рукою на двері. - Я почекаю тебе тут.
      - Сподіваюся це був останній сюрприз на сьогодні. - з надією видихнула Ніка, стираючи пальцем вершковий крем з губ.
      Джеліос прокашлявся і притулився до стіни.
      - Майже.
      - Він хоч не вибухне... - нерозбірливо пробурмотіла вона. Джел театрально усміхнувся і проштовхнув її у дверний отвір.
      - Можеш не квапитися, у нас ще багато часу. Я чекатиму тебе. - мелодійно повторив він, зачиняючи за Нікою відполіровані двері.
      Зі шкіри та волосся крем змивався дуже швидко, особливо в цьому їй допоміг прозорий шампунь з приємним запахом шоколаду в скляній пляшечці. Не знімаючи з себе заляпану зелену блузку, Ніка намастила її синім пральним порошком та змочила холодною водою. Частина блузки відразу змінила колір, Ніка навіть не встигла потерти її рукою. Вона вже сумнівалася чи це насправді був пральний порошок, можливо, вона сплутала його з якоюсь фарбою. Ніка виглядала справді дивно: мокре заплутане волосся, зелена блузка у синіх плямах, запах шоколаду... Вона прискіпливо вдивлялася у велике квадратне дзеркало, ретельно розправляючи пальцями мокре волосся. Змирившись зі своїм кумедним зовнішнім виглядом, вона зітхнула і відчинила двері, навпроти яких сидів, зігнувши ноги в колінах, сонний Джеліос.
      - А ти швидко. - відмітив він, окинувши її зацікавленим поглядом, кінчики його губ потяглися вверх. У вітальні все ще лунала музика, очевидно Даная, Зак та Кора вирішили продовжити святкування. Ніка помітно здригнулася, представивши їхні здивовані вирази облич, коли вони узріють її в такому недолугому вигляді.
      - Ти ще тут? - стурбовано запитав Джеліос, підводячись на ноги.
      - Так... я просто замислилась.
      - Це добре. А то я вже подумав, що ти збираєшся повертатися до свого світу. Розчинятися у повітрі поки що рано. - м'яко відказав він. Ніка мимовільно кивнула, не розуміючи до чого він веде. В голові все ще крутилися дивакуваті побоювання.
      - Даная та інші ще святкують? - відповідь на це запитання була вже їй відома. В її голос просочився помітний смуток.
      Джеліос невпевнено кивнув.
      - Це тебе турбує? - він спробував вияснити причину її пригніченого настрою.
      - Ні. - якомога правдоподібніше сказала вона, проте Джел Кіферон відразу все зрозумів.
      - Мені випровадити їх?
      Ніка схвильовано роззявила рота.
      - Звичайно, ні. Це буде нечемно!
      - Нічого, зате твій настрій поліпшиться! - уперто буркнув він.
      Вона знизила плечима.
      - Мені і так добре...
      - Невже? - його пильний погляд зупинився на її похмурому та розпачливому обличчі, яке лише палало бажанням залишитися на самоті.
      - Хай веселяться собі, не треба їх виганяти. - благальним тоном мовила Ніка, боячись розчарувати веселу трійку.
      - Гаразд, тільки не засмучуйся. - насилу погодився він, поправляючи пальцями чорне волосся, що сповзло йому на очі.
      - Добре. - пообіцяла вона, демонструючи широку посмішку, яка чомусь виявилася не зовсім щирою.
      Джеліос важко зітхнув.
      - У мене є дещо для тебе. - він протягнув долоню з маленьким чорним камінцем круглої форми на срібному ланцюжку.
      - Що це? - відверто здивувалася вона.
      - Я хочу подарувати тобі цю підвіску.
      - Ні, на сьогодні вистачить подарунків, до того ж ти знаєш, що я не зможу забрати її до свого світу. - категорично відмовилася Ніка, спираючись усім тілом на стіну.
      - Я знаю. - якось дивно сказав він. - Візьми її хоча б на той час, який ти проведеш у Пеліоні. - його благальний погляд змусив змінити Ніку раптове рішення.
      - Ну, добре. - без особливого ентузіазму погодилася вона. Чому їй всі так хочуть щось підсунути? Спочатку цей дивний старий з крамниці, потім Даная, Зак та Кора влаштували цей невдалий сюрприз з тортом, і от тепер Джеліос приєднався до них. Невже це переходить у якусь абсурдну манію? Вагаючись, Ніка все-таки витягнула руку, на Джеловому обличчі появилася схвальна посмішка. Вона голосно зітхнула, проте Джел вдав, що не помітив її реакції, він швиденько вложив їй у руку гладенький камінець з витонченим ланцюжком. Ніка пильно вдивилася у цю незвичну круглу річ. В середині чорного каменя виблискував блакитний відтінок. Вона піднесла руку ближче до очей.
      - Знаєш, цей камінь чимось нагадує тебе. - лунко звернулася вона до Джеліоса, той здивовано підняв брови.
      - І чим саме?
      - Зверху він чорний, як твоє волосся, а з середини мерехтить блакитним відблиском, схожим на твої очі...
      - Ніка, ти занадто драматизуєш. - впівголоса засміявся він. Вона не могла відірвати заціпенілого погляду від круглого каменю та блакитного блиску, який раптом почав збільшуватися і сяюче блакитне світло, що миттєво вирвалося з каменю, розчинилося в повітрі прямісінько перед її носом. Ніка застигла на місці з відкритим ротом, не в змозі зрозуміти, що все-таки сталося.
      - Ти це бачив? - аж занадто вражено крикнула вона.
      Джеліос без жодної цікавості зазирнув їй у вічі.
      - Що? - цілком спокійно запитав він. Невже він не помітив цього? Ніка нервово видихнула повітря і знову зупинила свій стривожений погляд на ланцюжку.
      - Як що? Спалах блакитного світла... - їй було важко повірити у власні слова.
      - Ніка, яке світло? Це звичайний камінь! Тобі просто привиділося. - запевнив Джеліос. Його рівний голос і незворушний вираз обличчя були цілком переконливі.
      - Ні... - мляво заперечила Ніка. Джеліос взяв камінь з її долоні і почав ретельно досліджувати його зі всіх сторін. Потім він легенько провів пальцем по його поверхні і вручив назад.
      - Я не побачив нічого незвичного. - похитавши головою, почав він. - Ніка, ти просто перевтомилася... Тепер я не певен, що ми зробили правильно, влаштувавши це метушливе дійство. - його руки напружено притислися до стіни.
      - Ні, все було просто чудово! Мені дуже сподобався екстравагантний танок. Це було неймовірно. А щодо спалаху... це звичайнісіньке марення. Твоя правда, я напевно втомилася. - сумно видихнула вона, намагаючись знову побачити дивовижне світло хоча б в уяві. Цього було б цілком достатньо для неї.
      - Зак та Кора добре постаралися. В них, як в нікого іншого, виходить вигадувати щось нове та неординарне.
      - Так. - беззаперечно погодилася Ніка. Коли пильний погляд Джела зупинився на її мокрій та заляпаній пральним порошком блузі, він замислено усміхнувся.
      - У вашому світі брудний одяг змащують фарбою? - поцікавився він, дивлячись на блакитні плями.
      - У цьому винен твій пральний порошок, що відразу видався мені дивацьким. - Ніка потягла пальцями мокру блузку, щоб відтягнути її від живота.
      Джеліос схилив голову набік.
      - Ніка, це фарба для одягу, пральна рідина знаходиться у білій пляшці.
      - Ой...Але на етикетці не було жодного напису! Стоп... Я що помила голову пральною рідиною? - раптово вигукнула вона, промацуючи мокре волосся, переконуючись, що воно справді на місці. Джеліос нахилився до Ніки, і притулив обличчя з добродушною посмішкою до її голови.
      - Хм... Знайомий запах... Це точно була шампунь. - м'яко засвідчив він, вдихаючи шоколадний аромат мокрого волосся. Ніка полегшено зітхнула. Позаду них хтось голосно прокашлявся, це була Даная Лутор. Джеліос хутенько відірвав обличчя від заціпенілої голови Ніки.
      - Ой, я не вчасно! - хихикнула вона, затуляючи рот рукою. Очевидно, її це дуже зацікавило.
      - Даная, ти все не так зрозуміла! - спокійним тоном промовив Джел, голосно вдихаючи повітря.
      Даная підняла худорляві плечі.
      - Та годі вам. Можете не розповідати мені байки. Усе і так видно. - радісно вигукнула вона, немов відкривши якусь величезну таємницю. Джеліос спохмурнів, він знав, що сперечатися з нею було марно.
      - Щось сталося? - неуважно запитав він, дивлячись Ніці прямісінько в спантеличене обличчя.
      - Прийшов Зенон, він хоче с тобою потеревенити. - Даная вказала на двері, що вели в кімнату Джела.
      - Гаразд, нехай трохи зачекає. - невдоволеним тоном озвався він.
      Даная швидко похитала головою, від чого її фіолетова перука з'їхала набік.
      - Він сказав, що це терміново. За Ніку не хвилюйся, веселощі ще не закінчилися, там Зак і Кора тільки розпочинають. Оце розважимося! - веселенько підморгнула вона і потягнула Ніку до вітальні. Джеліос неохоче кивнув.
      - Тільки не сумуй. - стишеним голосом попросив він, проте Даная зуміла почути його слова.
      - Ніхто нудьгувати не збирається! - процідила вона, скорчивши невдоволену гримасу.
      У вітальні все ще миготіли кольори та лунала гучна музика, Зак та Кора витанцьовували навколо столу. Шматки крему, немов білий сніг, красувалися на стінах та меблях.
      - Ходімо, я покажу тобі декілька моїх фірмових рухів. - з ентузіазмом вигукнула Даная, метнувшись до центру. Однак зараз Ніка зовсім не бажала танцювати, тому вона відмовилася і сказала, що буде спостерігати за Данаєю, сидячи на дивані. Даная Лутор зробила кисле обличчя, але все таки залишила в спокої Ніку, що відразу відкинулася на спинку дивана і щоб догодити подружці, вдала, ніби зацікавлено спостерігає за її жвавим танцем. Насправді Ніку турбувала лише мокра блузка, що здавалося намертво прилипла до її живота. Вона хутко розправила пальцями заплутані та вологі пасма волосся і почепила на шию ланцюжок з круглим, чорним каменем, який вже не видавав жодних незвичайних ознак.
      Даная намагалася станцювати її найкращі рухи, тому час від часу поглядала на Ніку, щоб переконатися що та дійсно не відводила від неї очей. В таких випадках Ніка робила обличчя якомога радісним і кивала їй з широкою посмішкою. Терпець їй урвався, коли шкіра на животі, в яку вже добряче просочилася блакитна фарба з блузки, почала припікати. Вона зіскочила на ноги і мерщій подалася до ванної кімнати, надіючись, що Даная, Зак і Кора були занадто захоплені танцювальними розвагами, аби помітити її відсутність.
      Не дійшовши до ванної, Ніка спинилися біля напіввідчинених дверей, що вели до кімнати Джеліоса. Не те що вона хотіла підслухувати, просто Зенон говорив аж занадто голосно.
      - Джел, чому ти не довіряєш мені? Ти повинен розуміти - від цього залежить твоє життя! -схвильовано промовив він.
      - Не тобі вирішувати! Я маю право вибору! - Джеліос також був занепокоєний. Дихання Ніки стало голосним, вона вдихнула побільше повітря, аби затамувати подих на декілька секунд. Їй вже дуже кортіло дізнатися тему їхньої розмови.
      - Ти навіть не здатен захистити себе. Твоя дурість тебе перевершує.
      - Я не повинен тебе слухати. Ти мені не батько і навіть не брат. - знервовано вигукнув Джеліос.
      - Що? Ти помиляєшся я... - швидко випалив Зенон і відразу вмовк. Насторожена тиша тривала ще деякий час. - Ти мій найкращий друг, але якщо це для тебе не має бодай якогось значення... - невпевнено продовжив він. Атмосфера була напруженою, Ніка страшенно боялася поворухнутися, аби вони не виявили її присутність.
      - Знаю. Тому я прошу тебе як друга, не втручатися. Я вже зробив свій вибір. Змирися.
      - Ще не пізно щось змінити. Я лише прагну захистити тебе. Зрозумій це нарешті. Невже та дівчина варта твого життя. Ти повністю втратив голову. - суворо викрикнув Зенон. Ніка здригнулася, тепер вона прагнула стати невидимкою.
      - Це не твоя справа. - голос Джеліоса видався доволі розлюченим.
      - Ти знову помиляєшся. Бачу мені потрібно нагадати, що вони повернулася і не спиниться ні перед чим, щоб знайти її! І я матиму рацію, якщо скажу, що Аврея Соллорі та Дардон вже наближаються до цього будинку. Їм потрібна Ніка, і ти не зможеш стати їм на шляху. - після його слів Ніку охопила безжалісна паніка, почуття страху повністю оволоділо нею. Здавалося, кров застигла у жилах, а серце шалено вистрибувало з грудей. Вона мимоволі обперлася об двері, які відразу відчинилися. Зенон та Джеліос кинули стривожені погляди на її перекошене від жаху лице.
      - Що ти тут робиш? - нестримано гаркнув Зенон, стискаючи напружені руки в кулаки. Джелове обличчя побіліло.
      - Ніка, ти підслухала нашу розмову. - розгублено промовив він, тримаючись за спинку стільця.
      - Я...я.... - на її очах з'явилися сльози, що неспинно потекли по щокам та підборіддю. Більше не було сили стояти там і шукати безглуздого виправдання. Сказане Зеноном занадто стривожило її, повністю захопило розгублену свідомість. Ніка бачила перед собою лише злісне обличчя Авреї та страшну постать Дардона, які назавжди викарбувалися у пам'яті.
      Вона блискавично вибігла з квартири, навіть не прислуховуючись до кроків, що лунали позаду.
      - Ніка, зачекай! - Джеліос з легкістю її наздогнав, вони зупинилися на сходах першого поверху.
      - Не потрібно нічого пояснювати, я і так усе чула. - мимоволі пробубніла Ніка, направляючись до виходу. Джеліос йшов слідом.
      - Я не відпущу тебе одну. - його стурбований голос пролунав за її спиною. Вони вийшли на двір, глибоку ніч просвічували яскраві зорі.
      - А що ти зробиш? Прикуєш мене кайданами?
      - Ти все не так зрозуміла.
      - Зенон вважає мене загрозою для тебе, так? - збуджено крикнула вона. Джел поклав теплу руку на її плече.
      - Так, але він помиляється. - його стишений голос став занадто м'яким. Проте навіть добрий та щирий тон його голосу не зміг переконати її у правдивості цих слів.
      - Це саме Зенон казав тобі. - темрява вкривала його обличчя, тому Ніка не могла бачити відчайдушних очей, які безсумнівно вдивлялися в її пожухлу постать.
      - Так. - коротко підтвердив він. - Але я не згоден з ним.
      Було холодно стояти, особливо, коли на Ніці знаходилася мокра блузка. Вона здригнулася, відчувши, як холодний, осінній вітер проймав її тіло. Біля них у темряві пролунали важкі кроки.
      - Зенон? - трохи знервовано спитався Джел, проте з темряви ніхто не відповів. Кроки затихли, вони стояли майже в повній тиші, лише листя на ближніх деревах шелестіло від поривчастого вітру.
      - Може підемо звідси. - тихенько запропонувала Ніка, відчуваючи, як всередині починав зростати паралізуючий страх. Джеліос різко схватив її за руку, від чого в неї підкосилася права нога і здригнувся живіт.
      - Біжи! - не своїм голосом закричав він і потягнув Ніку за собою. Їй було незрозуміло, що все-таки сталося, проте через три секунди, коли вона почула грубий, хриплий і жахливий голос, усе прояснилося. Дардон стояв від них за кілька метрів, його кремезне тіло зливалося з ніччю, виднілися лише розпливчасті обриси його високої постаті. Вони зрушили з місця, Джеліос міцно вчепився в руку Ніки, не даючи їй змоги звалитися на землю. Вона абсолютно не бачила, куди бігти, тому лише слідувала за Джелом, намагаючись не сповільнювати його.
      - Вам не втекти! - заревів Дардон, пронизуючи повітря погрозливим голосом, який здавався нескінченним. Тяжкі кроки лунали позаду, Дардон наближався до них з кожною миттю, йому вистачило б одного стрибка аби звалити їх обох на землю. Ніці не потрібно було обертатися, щоб переконатися настільки близько була небезпека, самовдоволений лункий сміх означав, що вони були у пастці. Раптом її тепла рука почала стрімко вислизати з перенапруженої руки Джела.
      За одну коротку мить усе зникло, не було чути ні глибоко, знервованого дихання Джела, ні громіздких кроків Дардона, не було проймаючого холоду. Ніка перелякано розімкнула очі і збагнула, що знаходиться у своїй теплій кімнаті.
      Електронний годинник на столі висвічував о пів на другу ночі. Вона мерщій скинула з себе фіолетову вовняну ковдру та піднявшись з ліжка, ввімкнула світло. Зелена блузка була сухою і абсолютно чистою, лише приємний, шоколадний запах волосся вказував на недавнє перебування в Пеліоні. Ніка відчула, як щось легенько здавлює шию, рука несвідомо потягнулася вверх і доторкнулася пальцями до чогось круглого та гладенького. Взрівши знайомий чорний камінь, вона вражено затамувала подих. Це була перша річ, яку вона зуміла перенести у свій світ. Неймовірно, але це сталося, перехід став можливим і для неживих речей. Проте усе могло бути звичайнісінькою випадковістю, яка, ймовірно, й не мала шансів повторитися десь у майбутньому. Її пульс помітно прискорився, коли вона зняла з шиї ланцюжок і помістила його у долоню. У чорному камені все ще чаруюче переливався блакитний відблиск, її тремтячі пальці міцно стиснули круглу річ, аби переконатися, що то було не якесь там марення.
      В середині з'явилося тривожне і водночас гнітюче відчуття, яке зростало щосекунди. Якоюсь частиною душі Ніка сподівалася, що лютий Дардон не спромігся наздогнати Джеліоса, який, можливо, успів сховатися десь поміж темряви чи попросту дочекатися допомоги Зенона Рейнола. Те, що Джел не був гідним супротивником цьому велетню, стало зрозумілим ще на галявині, коли вони були змушені визнати цілковиту поразку, лише раптова поява Зенона врятувала їх від неминучої небезпеки. Проте усі ці відчайдушні сподівання були порожніми, що аж ніяк її не втішало.
      Все-таки Зенон мав рацію. Її помилка була тому, що вона дозволила собі залишитися поруч з Джелом. Ніка являла собою загрозу не лише для нього, але й для Данаї, Александра, Зака та Кори, які також знаходилися у зоні ризику та небезпеки, і найгірше те, що Зенон знав це з самого початку, проте усі його зухвалі натяки ніяким чином не вплинули на неї. Від цієї думки, її тіло нестримно затремтіло, не бажаючи приймати такий невтішний висновок усіх минулих подій.
      Підступивши до невеличкого комоду, Ніка швиденько відсунула верхню шухляду, ще раз пильно оглянула незвичний подарунок з іншого світу та поклала його під купку стареньких журналів, сподіваючись що там йому буде безпечніше чим на будь-якій відкритій поверхні. Принаймні, там дивному круглому каменю не загрожувало бути безслідно загубленим.
      Розділ п'ятнадцятий
      Таємниче зникнення
      Увесь день Ніка провела у своїй маленькій кімнаті, загорнувшись по шию у кошлату ковдру та сховавши голову під м'яку подушку, розмірковуючи над неясними подіями попередніх днів. Останній раз вона бачила Джеліоса три тижні тому, саме тієї жахливої ночі, що була оповита густою димкою і здавалася недоречним маренням, хоч деякі уривки чітко проявлялися у її не надто зосередженій свідомості.
      Скривлене обличчя Дардона, який простягає мускулисті руки, щоб її спіймати та відчайдушні очі Джела, які гаснуть в темряві, коли вона повертаюся до свого світу. Саме такою поставала картина тієї ночі, заставляючи Ніку прокручувати страхітливі моменти знов і знов. Вона не могла опиратися своїй доволі бурхливій уяві, що прораховувала усі варіанти подальшого розвитку подій, які могли трапитися після її відходу. Зрозумівши, що Ніка зникла, Джеліос продовжує бігти, аби відірватися від переслідувача, проте зухвалий Дардон одним великим стрибком наздоганяє його. Усі відважні спроби Джела дати відсіч кремезному велетню не зазнали успіху, тому через декілька дужих ударів, він припиняє боротьбу, так і не дочекавшись допомоги. А далі... розгнівавшись на свою кипучу уяву, Ніка чимдуж ударила себе рукою по голові, і як не дивно, це подіяло. Невеселі думки відразу розчинилися, залишився після себе лише погане передчуття.
      Усе сталося так швидко, що Ніка навіть не змогла збагнути куди раптово щезли Джеліос Кіферон та Зенон Рейнол, наче їх поглинула чорна діра. А Даная та інші почали її весь час ігнорувати. Все таки щось змінилося. Ніка усвідомила, що стала для них абсолютно чужою людиною. Вони не змогли встояти перед страхом поразки, тому просто капітулювали, залишивши її саму-самісіньку у невідомому світі, що вже не здавався таким манливим та прекрасним. Пеліон, оповитий яскравими осінніми кольорами, навіював на Ніку ще більший розпач, і скидався на безлюдну пустелю. Тепер вона відчувала подвійну втрату.
      Кожен день ставав ще похмурішим, інколи вона набиралася сміливості: піднімалася на третій поверх, непомітно завмирала біля квартири Джеліоса, нишком прислухаючись та споглядаючи на металеву цифру вісім, що як і раніше висіла на дерев'яних дверях.
      Ніка знала, що залишилася на одинці зі своїми гнітючими і водночас скаженими думками, що безперестанку затьмарювали її свідомість. Вона раптово зіщулила обличчя та міцно примружила повіки, сподіваючись що так буде легше вибратися з темної бездонної прірви, що засмоктувала її, наче гниле болото. Все навіть не збиралося ставати на свої місця, а навпаки ставало більш складним, ніби розмотані клубки ниток, що хаотично сплуталися між собою.
      Вона жадібно ковтнула повітря та притисла набрякле обличчя до змокрілої подушки. Втома повністю оволоділа нею, ще одна мить і вона порине у свій власний кошмар. Тіло намагалося пручатися та протистояти інертному стану, але зморена свідомість уже позбувалася тих страхітних думок та готувалася до неминучого переходу. Ніка зуміла відчути лише раптове тепло на кінчиках зігнутих пальців.
      Вона несвідомо крокувала по маленьких вуличках Пеліону, ноги рухалися, як на автопілоті. Вона не помічала ні феєричних мальовничих дерев, що майоріли різнобарвними кольорами, ні сонячного світла, що яскраво відбивалося від золотавих дахів будиночків.
      Вона наблизилася до Трояндової площі, де вже не залишилося жодної пахучої квітки, лише жовті дерева майоріли біля високої колони. Ніка не думала спинятися чи сповільнювати ходу, але несподіваний голос змусив її застигнути на місці.
      - Корпорація " Матерія" пропонує найбільший та найкорисніший асортимент товарів. Зробіть свій вибір і ви не пошкодуєте. Для вас лише найкраще! Хто "Матерію" обирає, той ніяких бід не знає. - Тідей Спаркс повільно походжав біля фонтану на трьох тиграх, тримаючи у руках величеньку коричневу валізу та купку якихось папірців. На його кошлатому вишневому волоссі знову стирчав маленький чорний капелюшок у вигляді пірамідки.
      Ніка відчула, як її свідомість почала пробуджуватись, думки стали яснішати, а розум надмірно працювати. Вона збагнула, що це був останній шанс, який ні в якому разі не можна було проґавити.
      - Привіт, Тідею! Ти пам'ятаєш мене? - закричала вона, вихорем метнувшись до нього.
      - О, вітаю тебе, Нока! Як ся маєш? - з усміхненим ротом проговорив Тідей Спаркс, міцно притискаючи до грудей валізу. Він ретельно оглянув її змарніле обличчя, а потім з насторогою озирнувся навсібіч. - Щось сталося?
      - У мене до тебе термінова справа, - квапливо сказала вона, ледве стримуючись від сліз. - Це дуже важливо.
      - Гаразд. Для тебе Нока, я зроблю все що зможу. То в чому річ? - голосно видихнув він, помітно звузивши карі очі та поставивши валізу на бруківку біля своєї ноги.
      Ніка не знала з чого почати, сумніви промайнули в голові.
      - Я шукаю Джела! - випалила вона нарешті.
      Тідей здивовано витягнув щелепу та відкашлявся.
      - Навіщо його шукати? Він що пропав?
      - Так. - коротко підтвердила вона.
      Він спантеличено дивився на втомлену Ніку, і намагався щось збагнути. В його очах з'явилася неприхована підозра.
      - Хм... Це що жарт? - схвильовано скривився він.
      - Послухай, мені зараз не до жартів. Ти що не зрозумів? Джеліос та Зенон зникли без сліду.
      - Але як? Може, їх викрали... - його голос тремтів. - А що тоді буде з нами? Треба сховатися, залягти на дно. О, ні потрібно щось робити, а не стовбичити тут! У ЩО ТИ МЕНЕ ВТЯГНУЛА? - істеричним тоном загорлав Тідей, і зачепившись черевиком за потріпану валізу, з гуркотом упав на бруківку, дрібні папірці, що він їх тримав у руці, порозліталися довкола.
      Незважаючи на зацікавлені погляди перехожих пеліонців, Ніка нахилилася і міцно вхопила його за комір малинової сорочки.
      - Заспокойся, тобі нічого не загрожує. - нестримано прошипіла вона, підтягуючи його доверху.
      - Нас уб'ють! - нажахано рявкнув Спаркс, намагаючись позбавитися її рук.
      - Тихіше! Ти лякаєш перехожих. - буркнула Ніка, випроставшись та не відпускаючи його сорочки. - Тебе ніхто не вбиватиме. - повільно проказала вона, акцентувавши кожне слово. Але на Тідея це не подіяло, він продовжував спантеличено пручатися та шморгати почервонілим носом. Ніка вже не знала, як привести знервованого хлопця до тями, тому просто потягла його до фонтану та оббризкала сполохане обличчя холодною водою.
      - Ох... Це ж треба. У мене нарешті з'явилася хороша робота і зарплатня теж в принципі не погана. Життя було просто ідеальним. І тепер це все коту під хвіст! Виходить, що я повний невдаха. Ідіот! - зарюмсав він, затуливши мокре обличчя тремтячими руками.
      - Тідею, ти зовсім не ідіот. - безнадійно процідила Ніка, відпускаючи затерплі руки.
      - Справді? - він хитнувся вправо і кумедно заціпенів, наче кам'яна фігура.
      - Ти - боягуз! Скільки тобі років? Ти ведеш себе, наче мала дитина.
      - Так само як і Джелові - вісімнадцять. Нока, ти що хочеш мене образити? - набурмосився Тідей та притулив долоню до наморщеного лоба.
      - Я кажу все як є. Тебе хвилює лише власне життя, і тобі начхати на решту. - розсерджено крикнула вона, інтуїтивно схрестивши руки на грудях і роззирнулася навколо.
      - Ні, це всього на всього обачність. І взагалі за кого ти мене маєш? - обурився він, махаючи головою.
      - Я гадала, що ти друг Джела. - голосно почала Ніка, закотивши повіки.
      - Ага. В цьому ти не помиляєшся... Хоча інколи він так не думає. - процідив крізь зуби Тідей.
      - Тоді, допоможи мені знайти його. Побори свій страх, - відчайдушно прошепотіла вона прямісінько йому в обличчя. - Я знаю, що ти можеш.
      - Так... Я чогось надто розклеївся. Джеліос Кіферон втрапив у халепу - і я його вірний друг, прийду йому на поміч. - гордо пролепетав Тідей, піднявши руки до верху. - З чого будемо починати?
      Ніка полегшено зітхнула і усміхнулася.
      - Поговори з Данаєю, вона може щось знати.
      Він здивовано підняв брову.
      - А ви хіба не подружки?
      - Так, але вона зі мною не розмовляє. Довго пояснювати.
      - То що все-таки з ними трапилося? Може, Джел та Зенон виїхали в інше місто, наприклад, до Аредону. Чи їх справді викрали?
      - Саме це тобі прийдеться з'ясувати! - нагадала вона, тицьнувши в нього пальцем.
      - О, значить я тепер щось на кшталт шпигуна чи секретного агента? - зрадів він, театрально підморгнувши та крутнувшись навколо себе.
      - Що за дурниці? Ти - це ти. - хутко випалила Ніка, ляснувши себе долонею по чолі.
      - Ні, я хочу мати секретне ім'я. Нехай буде чорний ворон...чи ні...а, як тобі це: яснозорий яструб або стрімкий орел.
      - Тобі більше пасує помішаний фламінго, - огризнулася Ніка, дивлячись на його малинову сорочку. - Або підсмажений індик.
      Тідей Спаркс вдоволено вишкірився.
      - Точно, я буду сміливим фламінго, а ти відчайдушною лисицею.
      - Я не хочу бути ніякою лисицею. Це тобі не гра. Зрозумій, що все аж занадто серйозно, тому не треба викаблучуватися і корчити з себе удаваного героя.
      - Гаразд, що вже і помріяти не можна. - голосно зітхнув він, підперши голову рукою.
      - Перейдімо до справи. Зараз ти прямуєш, до Данаї і ненав'язливо, ще раз повторюю "ненав'язливо" намагаєшся з'ясувати потрібну нам інформацію. І ні в якому разі не згадуй моє ім'я.
      - Гаразд, Нока. - Спаркс дістав з кишені штанів якусь маленьку зелену пластинку і запхав її до рота. - Це жуйка...- коротко пояснив він, під її здивованим поглядом. - А як же моя робота? Я не можу все так полишити, мене звільнять. До речі, де моя валізка?
      Тідей зосереджено оглянувся навколо себе.
      - Тобі якась робота дорожча за старого друга? - докірливо кинула Ніка, дивлячись як Тідей схопив потріпану валізу і почав збирати з бруківки розкидані папірці.
      - Чому якась? Я завжди мріяв про цю роботу!
      - Ти мріяв роздавати лотерею на площі та розповсюджувати рекламу? - не повірила вона.
      - А що? Це доволі перспективне діло. Колись один мій знайомий також з цього розпочинав, а зараз він головний помічник самого президента корпорації "Матерія". І в майбутньому я також планую зайняти це місце.
      - От в чому справа. Тебе аж занадто хвилює кар'єрний ріст. Може ти і президентом цієї компанії хочеш стати?
      - Та скільки можна! Все я згоден. - нестримано крикнув він, трусонувши головою і чорна пірамідка з'їхала йому на примружені від невдоволення очі. - Прямісінько зараз я вирушаю до Данаї. Вона часом не змінила адреси? Добре, добре, я все зрозумів, тільки не дивися на мене так.
      Ніка хутенько відвела прискіпливий погляд від його перенапруженого лиця, і краєм ока узріла скриню бажань, що стояла за високою колоною Сонця в іншому кінці площі. Раптом в її голові зародилася цілком небувала ідея.
      - Стривай! - аж занадто гучно крикнула вона Тідею Спарксу, який надув з жуйки величеньку зелену кульку, що зненацька луснула і прилипла йому до видовженого обличчя. - Мені потрібний маленький папірець та якась ручка.
      - Гаразд. - він відкрив валізу і всадив у неї довгу руку. - Ось, тримай.
      Ніка взяла фіолетовий папірчик та чорну кулькову ручку.
      - Спасибі, до речі тобі пасує зелений колір. - засміялася вона, споглядаючи як Тідей ретельно намагався відірвати жуйку від підборіддя та щік. - І ще одне мене звуть Ніка. Не плутай!
      - Ага. Це пречудове ім'я. Найкраще...Спасибі і тобі Нока...ой, вибач, Ніка. Це все чечез слабкі нерви. У мене навіть є спеціальний заспокійливий чай з різноманітних цілющих трав, і до речі, його випускає корпорація "Матерія". Хіба ж це не прекрасно? О...ну, все я побіг. Коли що, я дам тобі знати. Втім ти завжди можеш знайти мене на цій площі. Я тут працюю. Пам'ятаєш? Хоча...
      Нарешті, незграбно притиснувши під рукою коричневу валізу, Тідей Спаркс помчався до Данаї Лутор вивідувати інформацію. Тим часом Ніка мерщій нашкрябала на папірці своє істинне бажання: "Знайти Джеліоса Кіферона" і звелася по сходах на гранітний постамент, де стояла кам'яна скриня бажань. Вона крутнула фіолетовий папірець у пальцях і згорнувши його навпіл, вкинула до вузького отвору, точнісінько як на поштовій скриньці. А тоді з надією прошепотіла:
      - Сподіваюся ви не втрапили у якусь халепу.
      Ніка не мала ні найменшої гадки де шукати Джела та Зенона. Навряд чи хтось із них появився б у знайомому їй місці. Можливо, Тідей був правий, і вони взагалі виїхали до якогось там Аредону. Або ще гірше - потрапили до рук божевільних вчених, до яких належала злісна Аврея Соллорі. Хтозна, що ще могло з ними трапитися. Їй на думку спала навіть цілком безглузда ідея: Зенон Рейнол самотужки викрав Джеліоса, аби назавжди відділити його від джерела небезпеки, тобто від неї самої. Адже, Зенон був переконаний, що Ніка становила для них усіх реальну загрозу. Але тоді чому він залишив Данаю Лутор? Хіба що вона також у таємній змові разом з ним. Ні, тут щось не збігалося. Ніка не так вже й добре знала Зенона, але їй чомусь здавалося, що він ніколи нічого не вчинить проти волі Джеліоса. Він просто не зможе так повестися, бо у ньому, попри надмірну обережність та неприховану до неї недовіру, було щось благородне. Але, все-таки вона згадала той невдалий день на річковому узбережжі, коли Зенон чітко дав зрозуміти, що ніколи не допустить, щоб Джеліос чинив дурниці. Саме ці слова, стали причиною їхнього конфлікту.
      Якщо вже на те пішло, виходить, що Зенон міг бути причетний до раптового зникнення Джела Кіферона. Тепер Ніка здебільшого покладалася на себе та трішечки на дивакуватого Тідея Спаркса, що міг завжди утнути якусь необачну дурницю або просто на всього ненароком розповісти комусь про їхній план. Так, потрібно було погодитися, що він був ненадійним союзником.
      Ще якийсь час Ніка незворушно стояла біля високої колони Сонця, розмірковуючи над тим, що відбувається і намагалася збагнути хоч щось. Але поки, що всі її здогади були невиправданими та надто вигаданими. Потім вона роззирнулася навколо Трояндової площі, що стала повністю спорожнілою, Пеліонці чомусь не любили проводити тут час восени. Мабуть, тому що, разом із приходом цієї пори року площа втрачала якусь частинку свого манливого та чарівного шарму. Тим паче, що трояндами там навіть і не пахло, а посохлі листки безцеремонно плавали у фонтані та набридливо шурхотіли під взуттям. Але Ніці все це здалося неймовірно красивим. У її світі осінь не була такою розкішною та привабливою; тепер цю площу можна було назвати Золотою, а не Трояндовою. Яскраве сонце, що було непритаманне цій порі року, одаровувало жителів Пеліону приємним та незвичним теплом, тому Ніка була змушена скинути багряного светра та залишитися в єдиній зеленій футболці.
      Вона знову обернулася і відчула як ноги почали рухатися у добре відомому їй напрямку. Вона наближалася до квартири Джела, хоч в душі знала, що це аж ніяк їй не допоможе, а навпаки тільки обтяжить усі глибокі розпачливі почуття. Але пручатися своїм інстинктам не вистачало сили. Тому Ніка покірно продовжувала крокувати, не звертаючи уваги на нав'язливі побоювання щодо фанатичних науковців.
      Нарешті вона зупинилася біля дверей з металевою цифрою вісім, і відразу пошкодувала змарнований час. Це було недоцільне рішення необачно припхатися сюди самою. Ніка провела долонею по дверях і безпорадно зітхнула, здавалося лише вчора Джеліос також торкався до них і веселим виразом обличчя відчиняв перед нею. Усі ці спогади навіювали на неї нестерпне почуття провини, що збільшувалося з кожною миттю. З горла вирвалося знервоване уривчасте дихання і Ніка уявила його добродушне обличчя у мерехтливому сяйві зірочок. Вона здригнулася і за велінням підсвідомості попрямувала на дах.
      Зверху Пеліон виглядав загадково та фантастично. Ніка сковзнула захопленим поглядом по Білій Вежі Шепоту, що гострим золотавим наконечником впиналася в ясне небо та Скляну Будівлю, що мальовничо виблискувала усіма кольорами веселки. Вона підійшла до краю і зненацька завмерла, узрівши біля будинку, знайому постать. Його довге, пряме та вибілене волосся розвівалося від легенького вітерцю, а на витонченому обличчі була незворушна маска. Зенон був одягнений у чорні штани, легку темно-синю куртку та високі попелясті чоботи; раптом він підняв голову, ніби відчувши на собі чийсь пильний погляд, і помітивши заціпенілу Ніку, здригнувся та сердито нахмурив брови.
      - Що ти тут робиш? - його голос також був неспокійний. Мабуть, всередині він не тямився від люті. Ніка відкрила рота і хотіла щось сказати, але він її випередив. - Злізай звідти!
      - Гаразд... - нечутно прошепотіла вона і спробувала поворухнутися, що і вийшло доволі незграбно.
      - Ні, стривай! - спантеличено крикнув Зенон Рейнол, хутко здійнявши доверху руки. - Краще не рухайся. Я сам до тебе піднімуся. - гучно звелів він, вихорем метнувшись до під'їзду.
      Ніка і не намагалася рухатися, вона лише міцно притисла светра до живота і схрестила ноги. Вона була аж занадто схвильована та розгублена, аби контролювати свої почуття, тому дала змогу страхові проникнути у глибину її свідомості. Розм'якле тіло почало тремтіти, наче від проймаючого холоду.
      Зенон захекано вибіг на дах і зупинився від неї за два метри. Його розгнівані сірі очі безцеремонно вп'ялися у її збентежене та побіліле від страху обличчя.
      - Навіщо ти стоїш на краю? Ти ж не... - його низький голос знервовано обірвався. Слова, ніби застрягли у пересохлому горлі. Він глибоко вдихнув повітря і спробував проконтролювати свій гнів, що невгамовно прагнув вирватися назовні. - Ніка, не роби цього! - уже м'якіше, проте все ще стурбованим тоном, сказав Зенон і напружив усе тіло, наче готуючись до стрибка.
      - Чого не робити? - здивовано пробурмотіла вона, відчуваючи як прискорюється пульс та загострюється інстинкт самозбереження. Усе ставало доволі напруженим, Ніка не уявляла, що хотів від неї Зенон Рейнол. Водночас він здавався розлюченим та наляканим. Між світлими дугоподібними бровами з'явилася маленька зморшка, що вказувала на відверте хвилювання.
      - Не стрибай! - важко видихнув він, стримуючи свій голос та витягуючи руку. - Вхопи мою руку! І не роби різких рухів.
      Ніка шоковано здригнулася і округлила очі.
      - Я не збиралася стрибати! - досить переконливо проказала вона і Зенон, трохи вагаючись, притис руку до напруженого тіла.
      - Тоді що ти тут робиш? - він замислено підняв підборіддя доверху і насторожено зігнув плечі, наче очікуючи певну небезпеку.
      Але Ніка проігнорувала його запитання, чергова хвиля гнітючих почуттів скаженим звіром накинулася на неї.
      - Скажи мені, куди ти його подів? - нестримано закричала вона, нервово хапаючи ротом повітря. Їй було не в силах впоратися з раптовим роздратуванням, що цілком заволоділо нею і здавалося просунулося по венах до самого серця, де змішалося з безкінечним смутком. Довідатися правду за всяку ціну.
      - Кого? Джела? - здивовано пробелькотів Зенон, кутики його сірих очей поповзли доверху. Іронічна маска сховала його обличчя.
      - А ти ще когось викрав? - обурилася вона, відчуваючи нестримний потік злості. Усе ще більше ускладнилось. Неконтрольована злість плавно переходила у нестерпну образу та відчай.
      - Цілковита маячня. - лунко засміявся Зенон, проводячи довгими пальцями по ідеальному волоссі. - Тебе тільки послухати: Я викрав Джеліоса! Навіщо це мені?
      Він пройшов декілька кроків вліво, а потім спантеличено застиг на місці. Його руки раптово стиснулись у кулаки, від чого вени на його руках стали більш виразнішими. На якусь мить його обличчя перекосилося від невимовної люті, а потім миттєво начепило незворушну маску. Він повільно випрямив пальці та розслабив м'язи.
      - Що ти з ним зробив? А, може, ти співпрацюєш з Авреєю Солоррі! Чи, може, ти в них головний? - наполегливо викрикнула Ніка, на зважаючи на його нахабні глузування та агресивну поведінку. Хоча її слова здавалися доволі безглуздими.
      - Схаменися! Ти не тямиш, що кажеш! - Зенон знову беззвучними кроками підійшов ближче, і Ніка збентежено зіщулилася коли їхні розпачливі погляди зустрілися. - Джеліоса ніхто не викрадав! Він сам...пішов. - майже не ворушачи губами, прошипів він.
      - Що значить пішов? - не повірила вона. А всередині відчула якесь дивне клацання, що повністю просвітлило їй затьмарену свідомість. - Він не міг піти!
      Зенон Рейнол зміряв її довгим зухвалим поглядом, від чого у неї запаморочилася голова. Ніка притисла руки до спітнілого чола і втомлено пройшла декілька кроків.
      - Розумієш, йому потрібен час все сумлінно обдумати. Він не готовий жертвувати так багато. Змирися з цим. - Зенон напружено йшов біля неї, уважно вловлюючи кожен її рух. Його руки помітно сіпалися, наче він збирався підхопити Ніку, коли вона необачно зірветься з даху.
      Вона не знала, що думати. Це не могло бути правдою. Найменше Ніка жадала почути саме ці слова. Джеліос не міг добровільно розірвати їхню дружбу. Можливо, Зенон просто жартує, або ж він з'їхав з глузду, що, звичайно, малоймовірно, бо на його напруженому обличчі не було жодного натяку на безумство чи фальшивість. Усе прозвучало доволі переконливо. Мозок Ніки не зміг прийняти цього невтішного факту, він щомиті пручався і, здавалося, уже почав набрякати.
      - Ні! Цього не може бути. Джеліос не такий! - в її голосі відчувалися слабкі нотки надії.
      Зенон незворушно стиснув плечима.
      - А який? Ти знаєш його лише декілька місяців, а я все життя.
      - Ні, я не вірю тобі. - вона затамувала подих, намагаючись розібратися у заплутаних та пригнічених почуттях. Якийсь гучний стукіт лунав всередині, і Ніка не могла збагнути, що це так голосно б'ється її розгублене серце. З кожним його ударом, вона втрачала дорогоцінну віру в справедливість. Надія також покидала її, натомість приходили нескінченні сумніви.
      - І дарма. Джеліос зробив свій вибір. І тебе у тому виборі немає. - він говорив повільно та чітко, кожне його слово застрявало у її вухах і прокручувалось декілька разів, до тих пір поки напружений мозок зміг остаточно уловити їхню суть. Так, Зенон умів наганяти на людей цілковите спантеличення. Вона міцно стисла светра у руці, сподіваючись, що це допоможе вгамувати нестримне бажання ударити його, що було б цілковитою розплатою за всі колючі, немов гострий ніж, слова.
      - Це ти все влаштував і підмовив його. - вона вже не довіряла собі. Навіть її тремтячий голос здавався фальшивим. - Ти аж занадто оберігаєш Джела. Задля чого? Чому ти контролюєш кожен його крок.
      В скляних сірих очах Зенона спалахнув малопомітний переляк та незрозуміла схвильованість. Його обличчя раптово закам'яніло, а ноги знервовано почали соватися з місця на місце. Всередині Зенон відчував повне зніяковіння, здавалося, на якусь мить він повністю втратив над собою контроль, всі його почуття перемішалися у нерозривний потік бурхливої енергії.
      - Я просто не хочу, що він повторив долю Біона. Він розповів тобі про брата, чи не так? Наш легковірний Джеліос не зміг від тебе щось приховати. - аж занадто крижаний голос вирвався з його горла і змусив її відсахнутися убік.
      - А ти, здається, щось приховуєш? - вона прискіпливо вдивлялася у його заціпеніле та відчужене обличчя, що явно не бажало чогось викривати. Якась давня таємниця крутилася навколо Зенона, або ж була частиною його самого. Спантеличена Ніка глибоко втягнула повітря, відчуваючи як воно накопичується у легенях, а потім повільно підіймається до горла і спробувала привести до ладу свої заплутані думки. Їй здавалося, що він був зовсім іншою людиною. Його справжня особистість була огорнена непроникною маскою, або ж густою сірою хмарою, крізь яку не просочиться жодна свідомість. Зенон наводив на людей оманливі враження, таким чином приховуючи своє істинне обличчя. Але вона ніколи не дасть одурити себе, і зробить усе аби дізнатися правду сьогодні чи у майбутньому. Ніка зірве з нього цю вдавану личину.
      - Бачу з уявою в тебе все гаразд. - він зовсім не дивився їй у вічі. І це була перша ознака його завзятої брехні. Низький гортанний голос був трохи роздратований та занадто тихий, навіть трохи шиплячий - друга ознака. І найголовніше він гарячково стис руки в кулаки, на яких навіть вени розширилися, що вказувало на його внутрішню боротьбу. Очевидно Зенон відчував, що вона була занадто близько до істини. Тому намагався контролювати свої бурхливі почуття, що могли повністю його викрити. - Повір мені, Джеліос дійсно не хоче щоб з тобою щось трапилося. Тому будь хоч трохи обачною. І не розгулюй по дахам серед білого дня. А ще краще більше не з'являйся у Пеліоні. - тепер низький голос став спокійним та монотонним. Прикладені зусилля не виявилися марними: Зенон Рейнол зміг здолати свою злість. Його побіліле обличчя не виражало жодної емоції, навіть очі наповнилися безкінечною порожнечею, що почала наганяти на Ніку безперервне сум'яття.
      Вона заперечно хитнула головою, і звела погляд собі на руки, що заплуталися у багряному светрі.
      - Але я не можу контролювати перехід!
      - Знаю. Тому просто не шукай проблем на свою нерозважливу голову. Це може скінчитися невтішно. Особливо для Джела. Я так прагну захистити його від тебе, але не все так легко... - крізь зуби процідив він, примруживши на мить попелисті очі.
      - Яка тепер різниця? Мене ж немає у його майбутніх планах, пам'ятаєш? Не думала, що Джеліос такий лицемір. - Ніка нахмурила брови і невдоволено скривилася. Вона мусила змиритися з цим і жити далі. Але через повну розгубленість, їй було важко щось остаточно вирішити.
      Зенон безнадійно зітхнув, схиливши біляву голову собі на міцне плече.
      - Згодом ти все зрозумієш.
      - Мені і так ясно. Він сполохався тих безумних науковців і луснув, як мильна бульбашка. Одним словом - злиняв собі у безпечне місце. - раптом Ніка відчула різке запаморочення в голові та приємне тепло в долонях. Вона швиденько нахилилася та заплющила очі.
      - З тобою все гаразд? - його стишений голос прозвучав доволі стривожено.
      - Так. - апатично прошепотіла вона. - Коли знову побачиш Кіферона, не забудь переказати йому, що я дуже розчарувалася... хоча ні про що не шкодую. І ще одне: хай щастить йому у цьому виборі та й в цих безглуздих іграх у схованки. Можливо, колись я довідаюся твою таємницю, Зеноне Рейнол... Бувай!
      Ніка зосереджено затамувала подих і поволі розімкнула очі у своїй кімнаті.
      Наступні дні були дуже одноманітними і вона намагалася не думати про Джела, бо тепер він був лише напівпрозорою плямою у темних глибинках її свідомості. Ніка ставилися до Пеліону, як до звичайнісінького сну, що поволі стирався з пам'яті. Тепер поміж двома світами постала помітна межа, що товстішала з кожним днем і вберігала її від мерзенних учених.
      - Нікі, чому ти так довго? Я вже дістала з комірчини твої ковзани! - Лора хутенько відчинила двері і ввірвалася до кімнати старшої сестри, тримаючи у руках старенькі білі ковзани. Її довге чорняве волосся було зібрано у хвостик, що акуратно спадав на тендітне плече.
      - Що? - Ніка мигцем припинила своє не надто зосереджене читання художньої книжки і повернула розгублене обличчя до усміхненої Лори, що пильно поглянула прямісінько їй у вічі.
      - Сьогодні ми збиралися на сковзанку! - писклявим голосочком нагадала вона і притиснулася маленьким тілом до дверей.
      Ніка байдуже кивнула.
      - Так, здається...
      - Ти що передумала? - прикусивши губу, спиталася Лора, в її тоненький голос просочився помітний смуток.
      - Звичайно ні! - вона зробить усе, аби не розчарувати свою улюблену сестричку. - Тим паче я вже давненько не стояла на ковзанах. Давай їх сюди!
      Лора обережно поклала ковзани біля її ліжка.
      - О, ще одне! Ти ж не заперечуєш, якщо до нас приєднаються твої друзі: Діна, Жанна та Тім. - мелодійно полепетала вона, проводячи тендітними пальчиками по гладенькому волоссю.
      - Гаразд. - не досить відверто відказала Ніка. Зараз як ніколи вона прагнула залишитися на одинці.
      - От і добре. Бо я вже їм зателефонувала. І всі вони рішуче погодилися зустрітися з нами у парку на ковзанці. Рівно через годинку. - безтурботно прощебетала усміхнена Лора, а тоді Ніка почула слабкі кроки, гуркіт дверей та тишу, що навіювала їй бажаний спокій.
      У парку юрмилося чимало людей. Діти галасували, метали в один одного сніжки та каталися на ковзанах на овальній льодовій платформі, що знаходилася поміж засніжених дерев біля дитячого майданчику. Жанна наполегливо повчала Тіма правильно стояти на ковзанах, а Діна захоплено спостерігала за цією забавною картиною.
      - О, привіт! - загукала Лора, пошкандибавши до Діни, яка, помітивши її, весело посміхнулася та помахала рукою.
      - Лора, Ніка! Ми чекали вас. Спасибі, що подзвонила! - вдячно підморгнула вона Лорі.
      Жанна безтурботно потягла Тіма за руку до дівчат.
      - Тіме, ти ставиш ноги занадто широко! - захекано пролепетала вона, дивлячись на його чорні ковзани та поправляючи свою коричневу шапку. - Лора, ходімо кататися, а то я вже страшенно намучилася з ним.
      Тім полегшено зітхнув та розслабив обличчя, від чого воно стало значно краще виглядати - не таким кислим.
      - Гаразд, я трохи відпочину.
      Жанна заперечно хитнула головою та витягла губи тонкою лінією.
      - Ні, ти повинен тренуватися. Я не збираюся навчати тебе вічно. Усе ми пішли. - жваво кинула вона, направляючись з Лорою до сковзанки.
      Тім невдоволено шморгнув носом і провівши Жанну пильним поглядом, що зупинився на її яскраво-червоних ковзанах, озирнувся навколо.
      - Е-е-е... дівчата я відійду ненадовго. - нерозбірливо промимрив він. - Тримайте це в таємниці.
      Діна охоче кивнула, а тоді перевела погляд на замислену Ніку.
      - Як твої справи? - поцікавилася вона, коли Тім Лаврик поквапно прошкутильгав з парку.
      - Все добре.
      - А як там Джеліос Кіферон?
      - Хто це? - байдуже кинула через плече Ніка.
      - Чорнявий хлопець з Пеліону. Ти ж сама казала... - Діна розгубилася зненацька.
      Ніка зробила вигляд, що зацікавлено розглядає сніг на своїх рукавах.
      - Не знаю про кого йде мова.
      - Нічого не розумію. Що сталося? Ти поводишся якось дивно. - помітно зашарілася Діна, нахмуривши брови та поправляючи пальцями в'язану шапку.
      - Все добре. - невдоволеним тоном повторила вона, перекосивши лице.
      - Я ж бачу, що ти обманюєш! Припини це робити. Скажи нарешті, що трапилося.
      - То був сон, звичайний сон. Немає ніякого Джеліоса. Я все вигадала, не треба було вірити мені.. Ти знаєш, що після загибелі Макса я не могла прийти до тями, а уявний світ здавався єдиним порятунком. А тепер все змінилося, я знову можу жити як і раніше, тому потреби у вигаданих друзях більше немає. - гарячково випалила Ніка, примруживши очі.
      - Але...
      - Пробач, це була просто невдала витівка.
      - Але ворожка...
      - Не забивай голову такими дурницями. Досить марнувати на це час.
      - Гаразд... - розчаровано зітхнула Діна. - Жаль, що Пеліон не справжній, він вже починав мені подобатися.
      - Так. - тихенько видихнула Ніка, перевівши примружені очі на заповнену радісними дітлахами сковзанку. Жанна та Лора весело трималися за руки, їхні обличчя сяяли щасливими безтурботними посмішками. Раптом її розгублений погляд ненароком упав на Бориса Кірона, що знаходився по той бік льодової платформи. Його кудряве волосся було сховане під дивакуватою сірою шапкою, а на червоному носі були ті самі дивацькі квадратні окуляри. Він зосереджено розмовляв з якимсь чорноволосим хлопцем у темно-синій куртці, що стояв спиною до Ніки, яка вже збиралася знову відшукати очима свою меншу сестру, але чорноволосий хлопець зненацька повернув голову і вона змогла угледіла його обличчя.
      Ні, цього просто не могло бути. Сни не стають реальністю! Тільки не її сни. Це - повний абсурд. Вона пильно дивилася на його стурбоване обличчя, поки воно знову не повернулося до нерухомого Бориса. Скільки разів вона намагалася розшукати Джеліоса у Пеліоні, але тепер він був у її світі, і їх розділювала лише звичайна сковзанка з кількома десятками галасливих дітлахів. Діна стояла з відкритим ротом, без жодної гадки, що відбувається і не зводила занепокоєних очей зі своєї заціпенілої подруги.
      Ніка розгубилася, коли трійка дівчат закрили собою Джела та Бориса, вона відчула нестерпне бажання поговорити з ним, вислухати усю правду саме з його вуст. І ні в якому разі не дати йому безслідно зникнути.
      - Джеліос! - гарячково заволала вона, вихором метнувшись на лід, навіть не звернувши уваги на Дінину руку, що зненацька обхватила її плече. Ноги рухалися доволі незграбно, адже Ніка вже давненько не одягала ковзани, тому їй було досить нелегко втримати рівновагу. Вона заледве проминула декілька метрів і спробувала знову спіймати поглядом Джела Кіферона, але скупчення радісних дітей завадило цьому. Ніка напружено притисла руку до голови, щоб зорієнтуватися у цьому нестерпному гаморі. Нарешті краєм ока вона знов узріла голову Бориса і затамувавши подих та зібравши усі сили подалася прямісінько до того місця.
      Огрядний хлопчина у хутряній шапці, здавалося, виник нізвідки. Ніка навіть не вспіла відскочити, як він зі всього маху врізався їй у правий бік. Раптовий біль пронизав живіт, в очах потемніло, а у вухах почало дзвеніти. За найменшу долю секунди вона зрозуміла, що падає обличчям вниз. Удар був досить сильним. Її дихання урвалося, тіло оніміло, а щока, сковзнувши по шорсткій поверхні льоду, почала безжально пекти. Ніка втрачала свідомість. Темна пляма перед її очима дедалі ширшала, та затягувала у себе, наче чорна дірка. Вона вже не чула сполоханих голосів, що лунали над головою, мертва тиша повністю оволоділа нею.
      Не було жодних почуттів, тут панувала лише порожнеча та дивний холод, що просочувався у найглибші закутки її, на диво, цілком спокійних думок. Біль у боку поволі слабшав, Ніка зробила великий ковток повітря, яке видалося їй доволі свіжим та й не таким холодним як на зимовій сковзанці. Потім вона повільно розплющила очі та побачила блакитне небо з невеличкою сірою хмарою, що затулила сонце. Ніка інстинктивно напружила свій мозок і зрозуміла, що лежить на землі. Відчуття були доволі дивними, в голові трохи паморочилось, а руки та ноги були дуже важкими, наче були придавленими великими каменями. Тому вона не намагалися поворухнутися. Дзвінкий шум води несподівано ввірвався до її свідомості. Ніка повільно підняла голову. Сліпучий жовтий колір на ближніх деревах змусив її примружитися.
      Це було абсолютно звичне для неї місце - узбережжя біля старого кам'яного мосту, де вона появлялася вже безліч разів. Ніка відчула в голові важкість, тому знову схилила її на землю. У безперервному дзюрчанню води, почулися тихі кроки. Хтось йшов по опалому листі, яке приглушено шурхотіло. Всередині все похололо від страху, вона бажала якнайскоріше забратися звідти. Але її оніміле тіло не слухалося, тому вона була змушена беззахисно лежати на пожовклій траві, сподіваючись, що то підкрадається не хтось з фанатичних науковців, які прагнули піддати її безжалісним дослідам.
      Ніка тремтіла і судорожно вдихала повітря. Вона голосно зойкнула, коли чиєсь обличчя промайнуло над її головою. А потім страх змінився розгубленістю та здивуванням. Це добродушні риси вона добре знала і могла впізнати у будь-якому стані.
      - Макс! - її голос був дуже слабким та стривоженим водночас. Ніка не могла відрізнити ілюзію від реальності. Його спантеличені зелені очі несхвально оглядали її заціпеніле обличчя. - Не йди. - благально пропищала вона, сподіваючись ще трохи протримати картинку у своїй уяві. Адже Ніка добре розуміла, що це була всього на всього галюцинація від необачного удару головою об лід. Макс хутенько кивнув і залишився стояти на місці. Вона не могла збагнути, що саме змінилося у ньому, що було не так. Адже їй здавалося, що його погляд був наповнений якоюсь настороженістю до неї, якоюсь незбагненною тривогою. Раптом Ніка відчула, як її тіло почало звиватися у конвульсіях, біль у правому боці та на щоці знову дав про себе знати.
      - Макс! Макс! - схвильований вереск вирвався з її перенапруженого горла. Вона примружилася і побачила перед собою знервоване обличчя Бориса, який опустився, спираючись на одне коліно і підтримував рукою її ослаблу голову. Вони знаходилися поруч зі сковзанкою, очевидно Борис переніс її сюди після падіння. Ніка відчувала під собою м'який, холодний сніг.
      - Вона прийшла до тями. - полегшено зітхнув він. Прикладаючи їй до обличчя якусь пов'язку.
      - Нікі! - налякано викрикнула Лора, схилившись над сестрою та протягнувши до неї тендітні ручки. - Тобі боляче?
      - Я бачила, як на тебе налетів той дебелий хлопчисько! - стривожено видихнула Діна, міцно схрестивши руки на грудях, аби не гойдатися навсібіч.
      - Це такий жах! - спантеличено озвалася Жанна, прикусивши нижню губу та сконфужено перекосивши лице.
      Їх оточив натовп зацікавлених дітей, які голосно перешіптувалися.
      - Сюрприз! - з натовпу пролунав веселий голос Тіма.
      Жанна невдоволено округлила очі.
      - Який?
      - Очевидно невдалий. - спохмурніло видихнув Тім, стискаючи у руках великий букет червоних троянд. - Що сталося?
      - Ніка вдарилася об лід. - поспіхом кинула Діна, пригортаючи до себе схвильовану Лору, яка міцно притислася личком до її блакитної куртки.
      - Нічого собі. Я покинув вас лише на декілька хвилин, а ви вже об лід почали битися. Що ж це таке? - Тім поклав троянди на лід, біля Нікиних ніг.
      - Так, усе. Розійдіться! Тут більше немає на що дивитися! - суворим голосом звелів Борис Кірон, махаючи руками до закляклих дітлахів, що стояли з роззявленими ротами, не відводячи від Ніки зацікавлених очей. Почулося несхвальне гудіння і натовп почав помалу розходитися.
      - Ой... - Ніка спробувала підвестися, але Борис придержав її рукою.
      - Краще викликати швидку. - наполегливо порадив він, не прибираючи сильної руки.
      - Ні, будь-ласка. Зі мною все добре. Не треба. - перелякано вигукнула вона, притуливши долоню до подряпаної щоки, що відразу наповнилися нестерпним болем, тому її обличчя миттєво скривилося. Ніка вдихнула холодне повітря, намагаючись начепити незворушну маску. Але це їй не вдалося. Біль у щоці був занадто сильний, щоб його проігнорувати. Ще їй не давали спокою ці безглузді видіння про Джеліоса та Макса, що явно були наслідком перевтоми та постійних переходів.
      - Тихо, тихо. Тільки не хвилюйся. Це може тобі зашкодити. - м'яко проказав Борис, поправляючи квадратні окуляри, що з'їхали йому на кінчик носа. Він був доволі стурбований - це читалося у його аквамаринових трохи прищулених очах, що нагнали на Ніку повне збентеження та відчуття якоїсь незрозумілої повторюваності. - Залиште нас. Їй потрібен спокій. - він звернувся до Жанни, Тіма, Діни та Лори, що нерухомо стояли поруч, кидаючи один на одного розгублені погляд.
      - Гаразд, ми е-е-е...чекатимемо біля входу. - напружено повідомила збентежена Діна, взявши сполохану Лору за маленьку руку. - Ходімо, з Нікою все в порядку.
      - Щось болить? - стурбовано запитав Борис, коли вони залишилися удвох.
      Ніка здивовано підняла брови. Вона знала, що він захоплювався біологією, тому і працював лаборантом у школі, а не медиком у лікарні.
      - Ти вивчав медицину? - її запитання було цілком доречним.
      - Ага. І не лише. На канікулах я працюю тут наглядачем і надаю першу допомогу постраждалим. - на єдиному диханні випалив він, доторкнувшись рукою до підборіддя.
      - Тобто таким як я? - гарячково кинула Ніка, нудно перекосивши роздратоване обличчя.
      - Ну, так... - захриплий голос прозвучав доволі розгублено, а бірюзові очі за квадратними скельцями опустилися донизу. - Ось моя аптечка та посвідчення. - він вказав на невеличку шкіряну валізку біля його зігнутого коліна та дістав з глибокої кишені чорного пальта, пластикову картку.
      - А... - вона поспіхом кивнула, не приймаючи до уваги надокучливі сумніви, що скупчилися у голові та не давали проходу доцільним думкам.
      - То що болить? - знову повторив Борис, запихаючи пальцями неслухняні чорні кучері назад під сіру кумедну шапку.
      Ніка примружилася і спробувала розібратися у власних відчуттях. Її тіло відчутно розслабилося.
      - Правий бік, але біль, здається, вже минає. - якось сонно пробурмотіла вона, розплющивши очі.
      Борис зосереджено підніс руку до лоба, зі свистом видихнув ротом повітря та стишив голос:
      - Добре, значить ребра цілі. Інші кістки, здається, також неушкоджені. Поворуши руками.
      Вона неквапливо підняла кисті рук доверху і хутенько зігнула пальці, наче намагаючись зловити ними повітря, а потім знову розігнула.
      - Борисе, я бачила, як ти розмовляв з Джеліосом. - мерщій випалила вона, дивлячись на його абсолютно спокійне обличчя, яке аж ніяк не виражало нічого незвичного. Це змусило її серйозно замислитися. Навіть якщо Джеліос і був тут, то Борис навряд чи його знав, все-таки вони мешкали у різних світах.
      - Хто такий Джеліос? Ім'я у нього якесь рідке, вперше таке чую. - байдуже проказав він, скоса на неї зиркнув, напруживши м'язи на обличчі, від чого його скули стали ще більш гострішими. - Ось, тепер ти можеш піднятися. Обіпрись на моє плече. Отак, тільки помаленьку, не поспішай.
      - Як хто? Ти не знаєш з ким розмовляв? - Ніка обережно закинула руку на його широке плече, та почала зводитися на ноги, які, здавалося, зовсім її не слухалися.
      - До мене за порадою підходило чимало людей, і здебільшого я не запитую їхніх імен. - Борис Кірон квапливо підняв підборіддя і роззирнувся. - Може ти й угледіла когось знайомого, але я не знаю ніякого...Джеліоса, вірно? - він окинув пильним поглядом сковзанку і знову повернув, на цей раз трохи зіщулене, обличчя до спантеличеної Ніки.
      - Ні, ти розмовляв з ним, саме перед моїм падінням. Я це добре пам'ятаю - Джеліос стояв поруч з тобою. І не думай, що я вдарилася головою та пошкодила собі мозок. - вона сердито стисла губи, чекаючи на його відповідь. Принаймні Ніка не збиралася так легко відступати. Можливо, їй вдасться натиснути на нього та дізнатися правду.
      Борис голосно зітхнув і добродушно посміхнувся.
      - А я і не думаю. Бо тоді я бесідував з одним учнем, він навчається в тій самій школі, де я працюю лаборантом. - досить впевнено і переконливо вимовив він, навіть не кліпнувши очима.
      - Але ж я бачила... - поволі Ніка поступалася своїм сумнівам, і починала довіряти його невтішним словам, що як не як, здавалися, правдоподібними.
      - Тобі здалося. Голова не болить? - серйозним тоном поцікавився він, міцно тримаючи її за талію.
      - Я ж казала, що з головою в мене все в порядку. - розсердилася вона, відганяючи від себе набридливу думку про Джеліоса. Все таки вона мусить визнати свою нікчемну поразку, і це доволі пригнітило її настрій.
      - Це про всяк випадок. - мляво усміхнувся він, шморгаючи почервонілим носом. - До речі, на щоці залишиться синець, але ти не переймайся цим, він зійде за кілька днів. Надалі будь обережніша, ковзани вимагають ретельної уваги, не можна відволікатися на всілякі дрібниці.
      - Джеліос - не дрібниця. - Ніка закотила очі, намагаючись втамувати свій нестерпний гнів, що буравив її зсередини.
      - Ну, все. Я проведу тебе до друзів. І якщо знову щось заболить обов'язково звернися до лікаря. Обіцяєш? - вимогливо висказав він, зазираючи їй прямісінько в очі.
      - Так. Спасибі за допомогу. - побагровіла вона, відчуваючи слабкість в ногах.
      - Ой, та що ти... я просто виконував свою роботу.
      Спираючись на плече Бориса Кірона Ніка підійшла до її схвильованих друзів, Лора поспіхом, простягнувши тендітні ручки, кинулася їй на шию.
      - Все гаразд. - заспокійливо промовила вона, намагаючись, щоб її обличчя не виражало жодної негативної емоції.
      - Бувайте. - квапливо кинув Борис через плече. - У мене ще багато роботи.
      - Ніка, можна тебе на хвильку. - раптово попрохала Діна Снігур.
      - Так... - неохоче погодилася вона.
      - Може, поясниш, що діється.
      Ніка невинно похитала головою, аби не викликати у Діни ще більше підозр.
      - Нічого, то була звичайнісінька випадковість.
      - Послухай, однієї миті ти заперечуєш існування Джеліоса, наступної - вигукуєш його ім'я, зриваєшся з місця і необачно вилітаєш на сковзанку, де тебе збивають з ніг. Тепер це називається випадковістю? - аж занадто швидко пролепетала вона, судомно втягуючи ротом холодне повітря. Ніка відчула себе у пастці. Діну було не так легко провести, для цього потрібно ретельно обирати слова. Хоча брехати вже не було жодного сенсу.
      - Ну, так... Мені лише здалося, що він стояв там.
      Діна здивовано округлила очі.
      - Хто? Джеліос?
      Ніка зовсім не сподівалася, що вона так зреагує.
      - А про кого йде мова?
      - То все-таки він існує! - тріумфально виголосила Діна Снігур, ховаючи під рукою радісну посмішку.
      - Ага. - байдуже підтвердила Ніка, вдавши, що це вже її аніскільки не цікавить.
      - Добре, бо я вже була подумала, що ти з'їхала з глузду. - відверто зізналася Діна, голосно видихнувши повітря.
      - Що?
      - Це ж логічно.
      Ніка скривилася, наче з'їла цілий лимон.
      - До чого тут твоя логіка? Усе набагато складніше. Джеліос зник і ...
      - Дівчата, скільки ще можна перешіптуватися? Ми вже втомилися чекати! - лунко проскиглила Жанна, невдоволено звівши тонкі брови та міцно стиснувши пурпурові губи.
      Дні пролітали у шаленому темпі. І до кожного свого наступного переходу Ніка ставилися як до звичайного сну. Вона неквапливо прогулювалася вузенькими золотавими вуличками, розглядаючи неординарні будиночки та чудернацькі скляні вітрини.
      Якось Ніка крокувала по золотавій бруківці біля Трояндової Площі, пильно розглядаючи високу колону сонця. Вона ніколи не втомиться дивуватися такій витонченій красі. Зненацька замріяна Ніка наштовхнулася на якогось пеліонця у сірому пальті та в дивацькому чорному капелюсі, що прикривав його очі.
      - Вибачте, - нерозбірливо пробурмотіла вона, мигцем зиркнувши собі під ноги, і помітила якийсь маленький конвертик, що плавно приземлився біля її лівого черевика. - Ой, зачекайте, ви щось загубили... - Ніка швиденько схилилася і схвативши пальцями конверта, стрімко підняла голову та роззирнулася. Але від пеліонця в чорному капелюсі не лишилося й сліду. Ніці, навіть здалося на якусь мить, що він їй привидівся. Але маленький білий конверт у руці вказував на протилежне. Вона повертіла його і пильно розгледіла зі всіх сторін, сподіваючись побачити ім'я власника чи хоча б адресата, але ззовні конверт був абсолютно чистий.
      Ніка навіть мала на думці залишити його на бруківці, а раптом той загадковий пеліонець вирішить повернутися по нього. Проте інтуїція завзято підказувала їй, що дивний конверт невипадково опинився у її руках. Нарешті вона затамувала подих і хутенько відкрила конверт, очікуючи побачити там щось незначне.
      Маленька згорнута записка випала їй на долоню, Ніка обережно розгорнула її тремтячими пальцями і прочитавши коротенькі рядочки вражено зойкнула. Тепер вона не мала ані найменшого сумніву, що конверт призначався саме для неї.
      " Зустрінемося через годину на тому місці, де змінилася моя доля.
      Усе набагато складніше, чим здавалося раніше. Будь ласка не спізнюйся. Час має вирішальне значення.
      P.S. Пробач. "
      Розділ шістнадцятий
      Кам'яний міст
      Ніка втомлено стояла на старому мосту, замислено спостерігаючи за швидким потоком каламутно-сірої води. Небо було затягнуте попелистими хмарами, лише місцями виднілися маленькі клаптики блакиті. Віяв холодний пронизливий вітер, на відміну від міста з вузенькими вуличками, тут йому було вдосталь місця розгулятися. Міцно зціпивши зуби та потираючи долоні, Ніка не припиняла тремтіти, а її русяве волосся розвівалося навсібіч. Все ж осінь давала про себе знати. Зів'яла коричнева трава де-не-де вкривала темно-сіру землю. Навколишні дерева яскраво майоріли барвистими кольорами. Пожовкле листя кружляло у вихорі вітру, створюючи у повітрі захоплюючий танок. Те листя, що потрапляло до річки, стрімко неслося за неспинною течією.
      Джеліос чомусь не квапився. Ніка збагнула, що прийшла раніше вказаного часу, тому чекаючи на нього, вона ретельно перебирала в голові всілякі варіанти запитань, на які їй кортіло дізнатися відповідь. Чому він так раптово зник, нічого не пояснивши? Хоча вона вже давно здогадувалася, якою саме буде відповідь. Очевидно, Джеліос просто злякався тих божевільних науковців з якими мала справу Аврея. Він ризикував власним життям знаходячись поряд з нею. Ніка анітрохи не сердилася на нього, бо розуміла, що немає нічого ціннішого за життя людини. Проте він міг просто усе пояснити, а не зникати невідомо куди. І чому Джел так прагне зустрічі? Невже у нього прокинулося сумління і він хоче вибачитися, за те, що лишив її одну перед страшним обличчям небезпеки. Просто відкинув її, як непотрібну річ.
      Холод ставав нестерпним, Ніка поспіхом сховала замерзлі руки до широких кишень своєї синьої куртки та зіщулила плечі. Почав накрапати дрібний дощ, який через деякий час перетворився на жахливу зливу Її розкуйовджене волосся швидко намокло та взялося прилипати до холодного обличчя. Щоб хоч якось зігрітися, вона жваво перестрибувала з ноги на ногу та прицмокувала посинілими губами.
      - Ніка... - позаду вона почула доволі кволий голос, що був, наче слабким відлунням вітру. І навіть на якусь мить їй здалося, що цей голос був не чим іншим, як безглуздим витвором її уяви, але хутко обернувшись вона переконалася в іншому. Побачене, змусило її здригнутися.
      Джеліос стояв непорушно всього за якихось кілька кроків, і Ніка гадала, що якщо вона витягне руку, то зможе торкнутися його змарнілого лиця. Замислений погляд Джела був спрямований не на розгублену Ніку, а кудись вдалечінь. Вона також була спантеличена його раптовою появою, адже через гучне хлюпання річки, його кроки були зовсім нечутними, саме через це він нагадував якусь примару. Його вигляд був доволі вимучений, на мокрому зіщуленому обличчі відображалася безмежна втома, а широко відкриті блакитні очі були наповнені неприхованим смутком, що поволі переростав у нестерпне страждання. Ніка відразу викинула з голови всі безглузді нарікання, які нестримно бажала висловити йому. Тепер її хвилювало лише одне питання.
      - Що з тобою трапилося? - вона знервовано ворухнула онімілими губами, не зводячи уважних очей з його знесиленого обличчя.
      - Немає часу на пояснення. - незворушним голосом сказав Джеліос, крутнувши головою та відкинувши з чола рукою мокре волосся. - Я прийшов тебе застерегти.
      Ніка заплющила очі і ковтнула прохолодного повітря. Але це не допомогло їй утримати злість, що бурхливо виривалася на поверхню.
      - Що? Спочатку ти зникаєш невідомо куди без жодного пояснення, а потім раптово з'являєшся, щоб мене застерегти! - обурливо викрикнула вона, відчуваючи неможливе роздратування.
      Джеліос швидко подивився собі під ноги, намагаючись оволодіти гнівом, що виразно спалахнув у його прищулених очах.
      - Ніка, тобі загрожує велика небезпека. - його вуста вимовляли слова з надзвичайною чіткістю, від чого їй стало не по собі.
      - І ти прийшов про це поговорити? - з неприхованим сарказмом пролепетала вона.
      - Послухай! - суворо звелів Джеліос, стривожено роззираючись навколо. Його губи міцно стиснулися, здавалося, що він на когось чекав.
      - Та як ти взагалі можеш говорити про якусь небезпеку, якщо ти просто втік від неї! Що, злякався купки божевільних науковців? - збуджено рикнула Ніка, схрестивши руки на грудях для більшої впевненості у собі. Джеліос поглянув на неї пронизливим поглядом, який вона не зуміла витримати, тому мигцем опустила голову.
      - Утік? Ніко, невже ти вважаєш мене боягузом? - аж занадто низьким тоном промовив він, прикладаючи чималі зусилля аби голос звучав рівно.
      - Хочеш почути правду? - не вгамовувалася вона. - Чи може скажеш нарешті, що все-таки трапилося?
      - Нам треба йти звідси, тут небезпечно залишатися. - вимогливо наполіг Джеліос, ігноруючи її прохання. Він знову роззирнувся, цього разу хвилювання на його обличчі тільки побільшало.
      - Я не зійду з місця, навіть якщо на мене впаде метеорит! - голосно та впевнено заявила Ніка, схватившись рукою за поручень; це було на той випадок, якщо Джеліос захоче відтягти її звідти силоміць.
      Він важко зітхнув і примружив очі. Схоже він вирішив все-таки здатися.
      - Гаразд...я все розповім, якщо ти так цього прагнеш. - похмурість на його обличчі розтанула і Ніка знову вдивлялася у його звичні добродушні риси. - Я зник, тому що вони стежать за мною, пильнують за кожним моїм кроком. - Джел замовчав на мить, намагаючись зібрати думки до купи. - На цьому мосту не лише змінилась моя доля, тут я знайшов свій найбільший скарб. Ти повинна знати, що я ніколи не покинув би тебе за власним бажанням. Можливо, це прозвучить дещо дивно...Ніка, я не можу жити без тебе. Чому ти цього ще не збагнула? Коли ти з'явилася у моєму житті, сонце в Пеліоні почало світити для набагато яскравіше, кожен подих поруч з тобою вселяв у мене невимовне щастя. Ти не лише врятувала мені життя, Ніка - ти стала моїм життям. Тієї ночі, коли я вперше почув твій голос, світ наче перевернувся, я тільки й прагнув щоб ти завжди лишалася поруч, але твоє раптове зникнення повністю спантеличило мене. З тієї щасливої миті я почав мріяти побачити твоє обличчя, твій незабутній голос безперервно лунав у моїй голові, що паморочилася від однієї думки про тебе.
      Того дня, коли ти вперше з'явилася на руїнах, де змагалися Зенон та Аврею, я сидів біля зруйнованої стіни, думаючи лише про тебе. Ніка, я й уявити собі не міг, що ти з'явишся так зненацька. І коли ти вимовила моє ім'я, моє серце ледь не зупинилося. Я не міг повірити своєму щастю. Мені навіть здалося, що це було звичайнісіньке марення, хоча воно не могло бути звичайним якщо стосувалося тебе...
      Знаю, що у твоїх очах я ніколи не був героєм на зразок Зенона Рейнола чи ще там когось. Я зовсім не ідеальний, і навіть не намагаюся бути таким. Я лише прагну сказати що...
      Ніка, я люблю тебе, хіба цього не видно? Я не міг сказати цих слів раніше, адже ти не бажала помічати моїх почуттів... Пам'ятаєш ми говорили про світло? Ти - вогонь всередині мене, ти -моє світло. Тепер моє життя належить лише тобі.
      Повір, що я не тікав.
      Джеліос чекав її відповіді.
      Всередині все завмерло. Ніку не турбував ні дощ ні холод, перед нею постало лише відчайдушне обличчя Джеліоса. Ясні блакитні очі віддзеркалювали увесь світ, що її оточував.
      Запала тривала мовчанка. Нарешті Джеліос притулив долоню до чола, голосно видихнув повітря і продовжив як ні в чому не бувало:
      - Ніка, це не просто божевільні науковці. Вони - винищувачі, їхня мета знищувати таких, як ти. Аврея та Дардон не зупиниться ні перед чим, щоб знайти тебе і Лору. - його слова змусили її завмерти та відчути пронизливий жах, що пускав по тілу електричні імпульси.
      - Ні! - переполоханим голосом зойкнула вона, відчуваючи як по щокам потекли гарячі сльози, змішуючись з холодними краплинами дощу.
      Як добре, що дощ завадив Джелу угледіти її сльози, хоча на його мокрому обличчі з'явилася помітна стривоженість, а рука сіпнулася, ніби він хотів пригорнути Ніку до себе, але спинився у потрібну мить.
      - Вони прагнули знайти спосіб переходу, тому їм була потрібна Лора. Лише проникнувши у твій світ, винищувачі зможуть виконати свою місію. - Джел замислився на хвильку і знову роззирнувся довкола.
      Ніка все ще не могла рухатися, наче вона стала частиною повітря, розчинилася на мільйони атомів. Все здавалося незрозумілим та заплутаним, таким, яким воно не повинно було бути. Її сни перетворювалися на суцільний кошмар.
      - Я нічого не збагну. Яка місія? - її слабкий голос змішувався з доволі гучним плескотом води.
      Джеліос зігнув руку в кулак і глибоко вдихнув повітря.
      - Усунути таких, як ти - провідників.
      Нарешті Ніка знову оволоділа своїм тілом, вона різко здригнулася і піднесла мокру руку до роззявленого рота.
      - Як я? - її здивований тон був цілком доречним.
      Джеліос кивнув і швидко перевів погляд на бурхливий потік каламутної води.
      - Так. Не лише ти та Лора можете з'являтися тут. Були й інші.
      - І що з ними сталося? - Ніка сподівалася, що її тремтячий голос не зможе викрити її нескінченного хвилювання, яке поволі переростало у панічний страх.
      - Не переймайся, Аврея ще не встигла до них добратися. Винищувачем вона стала приблизно три роки тому, коли дізналася про... - він раптово замовчав і знову поглянув на видовжене обличчя Ніки. - Думаю ти вже й так достатньо знаєш.
      Вона заперечно похитала головою і протерла рукою змокрілі очі.
      - Ні, стривай! Я все ще ні в чому не розібралася! Звідки ти так багато про них знаєш?
      Проте Джеліос проігнорував її питання.
      - Ніка, вони вже знайшли спосіб переходу! Саме це я намагаюся тобі сказати. - аж занадто голосно випалив він.
      Страх повністю оволодів нею, самовдоволене обличчя Авреї, що постало перед її очима, скривилося від люті, а бліді губи витягнулися у злісній посмішці.
      - Що? - ще десь глибоко в душі Ніка сподівалася, що не так зрозуміла його слова. Але впіймавши його відчайдушний погляд, переконалася у протилежному.
      - Так. Винищувачі можуть появлятися у твоєму світі тоді, коли ти не спроможна переходити до нашого! - він опустив підборіддя донизу і дозволив мокрому пасму волосся затулити блакитні очі, що були наповнені відвертим страхом.
      Ніка нажахано прикусила губу і пройшлася по сірій калюжі.
      - В повний місяць...
      - Саме так. - швидко підтвердив Джеліос.
      - Але ж це завтра! - раптом вона збагнула у якій складній ситуації вони опинилися.
      Джеліос аж підскочив.
      - Ну, нарешті! Тепер ти розумієш, яка небезпека загрожує тобі і Лорі. - його понижений голос був сповнений надії.
      - Я не знаю що робити, вони підійшли занадто близько, тепер нічого не завадить їм завершити місію. - у розпачі викрикнула Ніка і затуливши руками обличчя, схилила голову собі на плече.
      - Ти помиляєшся, ще не все втрачено. - підбадьорливий тон Джела не приніс їй значного полегшення. - Винищувачі мають слабкі місця. Тому, ви повинні затаїтися, поки ми все не виправимо.
      Ніка відкрила обличчя і знервовано схватила його руку.
      - А ти хоч думав про інших людей, які можуть нагодитися їм на шляху? Ні, винищувачі не повинні потрапити до мого світу. - відчайдушно випалила вона, дивлячись проникливим поглядом прямісінько йому у вічі.
      - Я дізнався про них більше чим ти можеш собі уявити. До того ж винищувачі вміють визначати місце знаходження провідників.
      Вона переполохано роззявила рота, а Джеліос міцніше стис її руку.
      - Що? Навіщо тоді ховатися, якщо вони все одно нас знайдуть? - відчуття були нестерпними, усе змішалося докупи, у горлі пересохло, а серце нестримно калатало.
      - Дослухай мене до кінця! - його напружений голос прозвучав вимогливо і зміг вивести її з гнітючого розпачу. - Вони не зможуть виявити вас. Ти не загубила той камінь, що я подарував тобі на Новий Рік. - швиденько поцікавився він, пильно роззираючись навколо.
      - Та ні, він вкупі з ланцюжком, здається, лежить десь у шухляді. А що? - раптово здивувалася Ніка, потираючи вказівним пальцем підборіддя, з якого скрапував дощ. Ніка не могла збагнути, яке відношення до винищувачів мав той дивний чорний камінь.
      - Це не просто прикраса, його спеціально виготовили Зак і Кора. - впівголоса пояснив Джеліос під її допитливим поглядом.
      - Цей круглий камінь постійно здавався мені якимось дивним і прекрасним водночас. - замислено прохрипіла вона, згадуючи блакитний відблиск.
      - Запам'ятай, камінь блокує ваше місце знаходження, тому прилади винищувачів не зможуть вас виявити. Він призначений саме для цього.
      - Чому ти відразу не сказав мені що це за подарунок ? - обурливо запротестувала Ніка напруживши мокре чоло. Якась дивна недовіра почала зароджуватися у її свідомості.
      - Ми не були впевнені, що Аврея має спосіб вистежити тебе. Тому, я не хотів хвилювати тебе зайвий раз. - швидко виправдався Джеліос, не відпускаючи її наполегливого та підозріливого погляду.
      - Все-таки ти повинен був мені розповісти! Вирішив дотягнути до останнього моменту? дорікнула вона, насупивши брови і міцно стиснувши губи. Її ноги почали бовтатися у калюжі.
      - Будь ласка не переймайся цим! - його голос став цілком приємним та заспокійливим, але вона вирішила не піддаватися на це. Щоб не стало, вона повинна була втриматися до кінця.
      - Я й гадки не мала, що ти можеш від мене щось приховувати. Можливо, я ще чогось не знаю? - Ніка дійсно зневірилася у своїх почуттях, все здавалося фальшивим та несправжнім. Це ніби була якась безглузда гра і не більше.
      Джеліос помовкував, опустивши голову. Краплини холодної води збігали з кінчиків його волосся. Це безсумнівно означало, що він щось таїв.
      - Пробач, я не можу тобі сказати. Це все заради твоєї безпеки. - нарешті майже пошепки висловив він, дивлячись на каламутну вируючу воду.
      Ніка голосно зітхнула і вчепилася пальцями у своє слизьке волосся.
      - Починається! - аж занадто схвильовано вигукнула вона, бажаючи перекричати шум води.
      Джеліос здригнувся, його проникливі очі заплющилися на якусь мить, наче він відчув гострий проймаючий біль. Зненацька Ніка відчула невимовну провину за його внутрішні страждання, вона повільно протягнула руку і обережно доторкнулася до його плеча.
      - Ніка, ми вирішили, що так буде краще! - він розплющив очі і ледь помітно усміхнувся, обстежуючи її тремтячу руку на своєму плечі. Ніка зніяковіла і стягнула руку назад, потім її обличчя видовжилося.
      - "МИ" це хто? - невже це все було затією Зенона Рейнола. Ніка гадала, що він навмисне хоче спекатися її.
      - "Ми" - це я і... - Джеліос раптово замовк. - Ніка, ти знаєш усе, що тобі потрібно знати.
      - Цього не достатньо! - сердито запротестувала вона, почовгавши вздовж мосту. Джеліос йшов за нею.
      - Цього більше чим достатньо, ти сама не тямиш, що хочеш знати. - вона чула його відчайдушний голос за своєю спиною, проте не стала озиратися, аби не бачити його розпачливого обличчя, яке вже, напевно, нетямилось від роздратування.
      - Я все прекрасно розумію. Просто ти не довіряєш мені. - Ніка спинилася і глибоко вдихнула холодне повітря, відчуваючи, як її серце переповняв тягучий смуток.
      - Ні, все не так, як ти гадаєш. Я ж казав, що ти найдорожча у світі мені людина. Як я можу тобі не довіряти? - Джеліос став навпроти неї і зазирнув у її пониклі очі.
      - Пробач. Я в це не вірю. - вона здригнулася і відвернула від нього невдоволене обличчя.
      - Ти впертіша, чим я думав. - твердо заявив він.
      - То що будемо робити? Може, розкажеш нарешті, що ти так приховуєш? Джеліосе, я знаю ти не вмієш брехати. Скажи мені правду. - останнє слово Ніка вимовила дуже повільно, сподіваючись, що це хоч якось подіє на нього.
      Джеліос зіщулився.
      - Не можу... Я пообіцяв.
      - Чому ти його покриваєш? - розпачливо пробубоніла вона, докладаючи неабиякі зусилля аби не зірватися на крик.
      Джеліос хитнувся вправо і кумедно застиг на місці. В його очах спалахнув помітний переляк.
      - Кого ти маєш на увазі? - нестримано процідив крізь зуби він, повільно згинаючи пальці на руках.
      - Зенона Рейнола! Чи може ти ще з кимсь співпрацюєш за моєю спиною? - якісь дивні сумніви наповнили її думки.
      Джеліос полегшено зітхнув, напруження щезло з його лиця.
      - Хм... Зенон розповів мені про вашу зустріч на даху. Повір, він хоче тобі допомогти. - його голос був аж занадто переконливий.
      - Що? - не повірила вона. - А я гадала, що Зенон хоче позбутися мене так само як і винищувачі. Крім того він щось приховує, і це безумовно стосується тебе.
      - Годі, Зенон не скривдить тебе. Я надто добре його знаю. Він чудова людина. - розсерджено випалив Джеліос.
      - Можливо... Але він занадто переймається тобою і зробить усе аби ти не повторив долю Біона. - вперто проговорила Ніка, схрестивши ноги.
      - Я знаю, він почувається винним у тому, що не зміг врятувати мого брата, але ти тут ні до чого.
      Ніка заперечно похитала головою, від чого її волосся прилипло до зіщуленого обличчя.
      - Ти помиляєшся. Якщо я буду поруч з тобою, Зенон не зуміє захистити тебе. Я - загроза для вас усіх.
      Джеліос важко зітхнув і схопився руками за голову.
      - Будь-ласка Ніка, ти не розумієш, що кажеш. Я й сам можу про себе подбати.
      - Ага. - вона іронічно посміхнулася, згадуючи як Дардон жбурляв обезсиленого Джела біля пагорбів.
      - Що? - стиха поцікавився він, не відводячи блакитних очей від її замисленого лиця.
      - Нічого. Я просто хочу знати, що відбувається насправді. - ще раз повторила Ніка, нахмуривши брови.
      - Зрозумій, я хочу тобі сказати, але не можу. Це залежить не від мене. Пробач. - відчайдушно відказав він, споглядаючи собі під ноги.
      Вона примружилася і протерла обличчя долонею.
      - Ні, це ти мені пробач. Не знаю що на мене найшло. Усе здається таким заплутаним... - її зізнання прозвучало дуже тихо і, здавалося, змішалося з безперервним плескотом каламутної води.
      - Можливо, скоро ти дізнаєшся правду, але не я мушу тобі розповісти. - його голос значно пом'якшав.
      - Тоді хто?
      - Ніка! - вона знову вловила на собі його проникливий та невдоволений погляд.
      - Гаразд...- нарешті змирилась вона. - Треба помислити над тим, як пережити дні повного місяця. Мені якось не пособі, цей світ дійсно стає схожим на страшний сон, який повторюється кожної ночі. Але найстрашнішим є те, що одного ранку, все може скінчитися. - навіть від однієї такої думки її зблідле обличчя перекосилося від жаху.
      - Все владнається. Намагайся не думати про це, зрештою сни ніколи не закінчуються. - підбадьорливо мовив Джеліос. - Ми спробуємо зупинити винищувачів. Головне, щоб вони не спромоглися знайти тебе і Лору раніше, чим ми це зробимо.
      Ніка поморщила носа та схрестила руки на грудях.
      - Я нічого не збагну. Як ви збираєтеся їх спинити?
      - У нас є план. Для початку ми спробуємо зачинити для них перехід, але ми можемо це зробити лише, коли вони будуть у твоєму світі. Розумієш в чому справа? В цьому і полягає наш план: дозволити їм проникнути до твого світу, адже тільки так ми спинимо їх. Для тебе і Лори це буде вкрай небезпечно, але, на жаль, ми не маємо іншого виходу. Тому, я прошу тебе бути розважливою і виконати всі мої вказівки. - він здригнувся і озирнувся довкола.
      - А для чого їм знадобилася Лора? - Ніка відчула безмежну злість, яка зростала з кожною хвилиною.
      Джеліос теж невдоволено скривився.
      - Вони вивчали її, щоб зрозуміти, як працює перехід. І, на жаль, вони спромоглися свого. Поки що з Лорою все гаразд, але не можна дозволити їм знову відшукати її.
      - Я зроблю все, щоб її захистити. - раптово викрикнула вона, витираючи пальцями мокрі очі.
      - Ми впораємося. Ми зможемо перемогти. Тепер слухай, що тобі потрібно зробити. - твердо проказав Джел.
      - Добре. - погодилася Ніка.
      - Сьогодні, коли повернешся додому, відразу знайди чорний камінь на срібному ланцюжку та повісь його собі на шию. Щоб камінь вплинув на вас обох з Лорою, ти повинна торкатися до неї, тож не відпускай її руки. Не дозволяй Лорі відходити від тебе ні на крок. Скажи батькам, що ви будете ночувати у друзів. Обов'язково щось вигадай, ти повинна переконати їх. Цієї ночі тобі ні в якому разі не можна залишатися удома. Потім ти повинна знайти Бориса Кірона. - Джеліос не зводив з неї безутішного погляду.
      - Ботаніка? - несподівано здивувалась Ніка.
      На мокрому обличчі Джеліоса появилася помітна посмішка.
      - Так, саме його. - чітко підтвердив він, все ще усміхаючись. - Борис допоможе тобі. Ви повинні ховатися лише одну ніч, поки ми не спинимо винищувачів. Я обіцяю, вони не зможуть завершити місію. Лише одна ніч! Не дайте їм спіймати вас. - благальним тоном висловив він.
      Ніка заплющила очі і втягнула в себе прохолодне та вологе повітря, яке принесло їй якесь дивне відчуття спокою.
      - Пробач, що вважала тебе боягузом, - винувато проскиглила вона. - Я й гадки не мала, що все настільки небезпечно.
      - Я мусив попередити тебе, в цьому була моя помилка. - його руки сплелися докупи.
      Ніка здригнулася від холоду. ЇЇ тонка темно-синя куртка промокла наскрізь.
      - Ти змерзла.
      - Трошки... - значно применшила вона. Від нестерпного холоду її голос почав тремтіти. Джеліос відразу все зрозумів.
      - Треба знайти якесь тепле та безпечне місце поки ти не повернешся до свого світу. - дбайливо наполіг він.
      - Гаразд. - без сумнівів погодилася Ніка, слухаючи як клацають її зуби.
      - Ні! - нажахано вигукнув Джеліос, узрівши три розмитих силуети, що йшли до мосту. - Як вони знайшли нас?
      Ніка спробувала придивитися до нечітких облич трьох силуетів, проте через густий дощ не змогла їх розгледіти.
      - Це винищувачі? - пискляво запитала вона, хоча безсумнівно знала відповідь на це запитання. Джеліос схопив її за руку.
      - Вам нікуди тікати, з іншого боку мосту на вас чатують мої люди! - пролунав вдоволений та грізний голос Авреї. Ніку охопив повний жах, який проймав її ще більше чим нестерпний холод. Вона озирнулася з іншого кінця мосту виднілося ще дві розмиті фігури. Вони були у пастці, Джеліос замислено зиркнув на вируючу воду. Аврея Солоррі наближалася, її силует ставав більш виразнішим. Коротке рубінове волосся іскристо виблискувало під кришталевими краплями дощу. Вона була одягнена у сіре коротке пальто та темно-червоні вузькі штани. Біля неї стояв кремезний Дардон та ще якийсь високий чоловік у чорній шкіряній куртці.
      - Ніка! Ти повинна повернутися у свій світ. Негайно! - знервовано вигукнув Джеліос, проте не дуже голосно, аби його слова не долинули до винищувачів.
      - Я не можу контролювати перехід! - у розпачі нагадала Ніка ще міцніше стиснувши його руку.
      - Халепа, тоді залишається лише одне. Я знаю, як ти повернешся! - впевнено просопів він, дивлячись на швидку течію.
      Ніка зрозуміла, що він мав на увазі. Всередині все похололо. Бурхлива вода навіювала їй фатальні думки.
      - Ні!
      - Я вірю, що ти зможеш! - проймаючий погляд Джела був наповнений безмежною надією та добротою. Цей погляд назавжди закарбувався у її пам'яті. - Знайди Бориса! - відчайдушно прошепотів він, підштовхуючи її до краю.
      Наступної миті, Джеліос не відпускаючи її руки штовхнув Ніку з мосту. І вони обоє полетіли вниз. Десь за густою стіною дощу лунали роз'ярені крики Авреї Соллорі.
      - Джеліос! - несамовито верескнула Ніка, дивлячись, як він падає разом з нею. Бурхлива вода була дуже близько, ще одна секунда і вона повністю щезла б у холодному потоці. Проте на відміну від Джеліоса, Ніка не встигла зануритись у воду. Час, ніби уповільнився і вона з жахом помітила, як Джел зник під швидким убивчим потоком.
      Перелякано відкривши очі, Ніка побачила свою невеличку темно-зелену кімнату. Вона ще не могла отямитись від пережитого жаху. З голови не щезали пригнічені думки. Ніка не знала, чи зможе Джеліос вибратися з річки, адже течія була занадто швидкою та небезпечною. В нього майже не було шансів.
      "Ні цього просто не може статися, він зможе вибратися." - вона подумки переконувала себе, проте це не принесло їй значного полегшення. Вона ще обов'язково побачить Джеліоса, це не була їхня остання зустріч. В душі ніби щось обірвалося, на очах почали виступати сльози.
      Ніка нерухомо лежала на ліжку, ретельно розмірковуючи над тим, що сталося. По-перше, вона не розуміла, яке має відношення до цього заучений Ботанік - Борис Кірон. Чому Джеліос відправив її саме до нього? Невже їй тоді на ковзанці не привиділося, і Ніка дійсно бачила Джеліоса поруч з Ботаніком. Тоді навіщо Борис все заперечував? Вона сподівалася, що усе проясниться під час їхньої зустрічі. По-друге, Ніці було потрібно якимсь чином, не викликаючи підозр у батьків, вивести Лору з дому на одну ніч. Як це зробити до неї поки, що не дійшло.
      Розділ сімнадцятий
      Ботанік
      На відміну від похмурого дощу, який безугавно періщив у світі Джеліоса, у її світі яскраво світило зимове сонце, що вже потрохи наближалося до лінії горизонту. Скочивши з ліжка, вона скинула з себе суху куртку та повісила її на спинку стільця, що стояв біля вікна. "Все-таки добре, що речі не псуються у тому світі". - подумала вона і похапцем склала докупки книги, які були безладно розкидані на столі. Потім мерщій підбігла до невеличкого комоду, біля ліжка, та відсунула верхню шухляду. Під старими журналами, червоною записною книжкою та ще всіляким дрібним мотлохом, вона намацала рукою гладенький круглий камінець, з срібним ланцюжком. Ніка втішно усміхнулася, коли на її долоні він проблиснув блакитним переливом. Цей блиск був схожим на безмежно глибокий та проймаючий погляд Джел Кіферона, який назавжди став невід'ємною частиною її життя. Наступної миті чаруючий камінь висів у неї на шиї, адже перш за все він повинен вберегти їх від винищувачів.
      Не вагаючись, Ніка схопила зі столу білий мобільний телефон, щоб подзвонити Діні. Знайшовши у контактах рядок "Діна Снігур", вона натиснула на кнопку виклику. Через кілька коротких гудків, у телефоні почувся знайомий тоненький голос.
      - Алло.
      - Привіт, це я. Мені потрібна твоя допомога. - щоб не витрачати даремно часу Ніка відразу перейшла до справи.
      - Щось сталося? - стурбовано спиталася Діна, голосно видихнувши повітря.
      - Так... - неохоче відповіла Ніка, надіючись уникнути подальшого допиту.
      - Гаразд, чим я можу тобі допомогти? - голос Діни прозвучав рішуче. На щастя Діна була однією з тих людей, які не полюбляли витягувати подробиці силоміць. Вона відразу збагнула, що це була особиста справа Ніки.
      - Якщо, сьогодні хтось з моїх батьків подзвонить до тебе (А Ніка не сумніваюся, що вони подзвонять, аби переконатися, що з нею та Лорою все в порядку), скажи, що ми весело проводимо час. Вони повинні думати, що цю ніч я і Лора провели у тебе.
      - Що? Це пов'язано з Пеліоном? - припустила вона, знервовано дихаючи у слухавку.
      - Так. - не стала заперечувати Ніка. Все-таки вона наразила Діну на велику небезпеку, розповівши про новий світ. Ніка міцно стиснула телефон у руці, від чого її пальці затерпли та почервоніли.
      - Алло, Ніка ти мене чуєш? - прохрипів уже доволі спантеличений Дінин голос у динаміку.
      Ніка напружено визирнула у вікно, буцімто побоюючись, що винищувачі можуть з'явитися біля її будинку кожної миті. Вона полегшено зітхнула, коли узріла трьох дівчаток, які весело бавилися сніжками.
      - Ти виконаєш моє прохання?
      Ніка прикусила губу, чекаючи на відповідь Діни. Більше того вона не очікувала почути відмову.
      - Звичайно, якщо це так важливо. - погодилася Діна. - Ти ж ночувала у мене раніше, скажеш батькам, що ми знову вирішили проглянути старенькі фільми. Скажеш, що мої батьки поїхали до відрядження на два дні, а мені нудно залишатися одній у дома... Сподіваюся ми все робимо правильно.
      - Ти просто геній! - Ніка вподобала її раптовий план. - Спасибі, я знала, що на тебе можна розраховувати.
      - Нема за що, на це і потрібні друзі. Але... якщо твої батьки схочуть, щоб я дала тобі слухавку? - раптово засумнівалася Діна. Це Ніку також збило з пантелику. Проте, в голові промайнула одна ідея.
      - У тебе є диктофон? - поцікавилася вона.
      - Так. А що? - здивувалася Діна, прокашлюючись.
      Ніка не вірила в успіх своєї ідеї, але варто було спробувати.
      - Піднеси його до телефону.
      - Гаразд.
      Діна зникла на пару хвилин. Ніка тим часом шаленим темпом крокувала по кімнаті та вигадувала своє повідомлення батькам.
      - Усе готово. - швиденько доповіла Діна.
      - Вмикай. - рішуче звеліла Ніка, у слухавці почулося приглушене клацання. - Тут дуже весело, дякую, що дозволили нам переночувати у Діни. Ми подивилися смішні мультики, Лора дуже задоволена ... Обіцяю, що не будемо сидіти допізна... Бувайте! - якомога чіткіше та радісніше пробелькотіла Ніка. На всякий випадок вони записали ще декілька різних повідомлень.
      - Сподіваюся вони повірять. - з надією проказала Діна.
      - Я теж. От і все, дякую за допомогу! - Ніка ще раз висловила свою вдячність, і заплющила очі. Щось доволі сумне просочилося у її свідомість, це було нестерпне почуття провини. Вона не бажала становити загрозу і для Діни, що навіть не здогадувалася, яка небезпека чатувала тепер і на неї.
      - Ніка...- ледь чутно прошепотіла Діна.
      Ніка все ще не могла відволіктися від її похмурих роздумів.
      - Що?
      - Будь обережна.
      - Не хвилюйся все буде добре. - підбадьорливо мовила вона, не довіряючи власним словам.
      Закінчивши розмову, Ніка квапливо змінила легку зелену футболку на в'язану, теплу сіру кофтину, яку вона одягала лише у дуже холодні дні та натягнула сині старенькі джинси. На всякий випадок, Ніка запхала мобільний телефон до тісної кишені джинсів. Ретельно розчесавши, на диво, сухе волосся, що дуже розпатлалося після її "незвичайного сну", вона подалася до Лориної кімнати.
      Лора, як зазвичай сиділа на своєму мініатюрному ліжку прогортаючи сторінки, якоїсь дитячої книжки.
      - Як справи? - поцікавилася Ніка, стоячи біля відкритих дверей.
      - Нікі! - радісно гукнула Лора. На її добродушному обличчі спалахнула маленька посмішка.
      Ніка несміливо попрямувала до її ліжка, відчуваючи як тремтять коліна.
      - У мене є для тебе хороші новини. - сповістила вона. Хоч насправді марно було чекати якихось хороших новин.
      - Які? - зацікавлено запитала Лора, відкладаючи вбік ілюстровану книгу.
      - Діна запрошує нас у гості. То як, ти хочеш піти? - поспішно вимовила Ніка, сподіваючись, що їй не прийдеться вмовляти сестру.
      - О... це так несподівано. - замислено пробурмотіла Лора, потерши пальцем підборіддя. - Звичайно хочу! А коли треба йти?
      - Зараз. - Ніка роззирнулася по кімнаті, аби уникнути здивованого погляду меншої сестри.
      - Зараз? - недовірливо перепитала Лора, виглянувши у вікно. - А хіба не пізно для візиту... уже скоро вечір. - помітила вона.
      - Ні. Діна попросила, щоб ми заночували у неї. - пояснила Ніка, тарабанячи пальцями по бильці ліжка.
      - Ми проведемо у неї цілу ніч?
      - Так. - кивнула Ніка. - Ти згодна?
      - Тільки, якщо ти дозволиш мені пізно лягти спати. - скомандувала Лора.
      - Звичайно, ти зможеш лягти у скільки захочеш. - пообіцяла Ніка. - Тільки треба ще вмовити маму.
      - Беру це на себе. - гордо пролепетала Лора і вони не гаючи часу попрямували до кухні, де їхня мати готувала смачну вечерю, аромат якої розносився по всьому будинку.
      Після недовгих та старанних вмовлянь Лори, мама згодилася відпустити дівчат. Також вона змусила їх пообіцяти, не влаштовувати ніяких вечірок та не засиджуватися допізна. Обіцяючи останнє, Ніка хитро підморгнула Лорі, яка сподівалася провести вечір на повну.
      Потім Ніка допомогла Лорі одягтися, спеціально вибираючи найтепліші речі. Хтозна, де їм доведеться провести цю ніч. Одягнена у теплу фіолетову куртку Лора невдоволено скривила обличчя коли, Ніка щільно намотувала грубий білий шарф навколо її тонкої шиї.
      - Так буде краще. - буркнула вона, поспіхом натягаючи на скривлену Лору в'язану шапку.
      - Чому ти так поспішаєш?
      - Тому що ми спізнюємося. - схвильовано наголосила Ніка, надіваючи брунатне зимове пальто та зелену шапку.
      Коли вони вибралися з будинку на дворі починало темніти, перші зірки уже мерехтіли на вечірньому небі. Міцно тримаючи Лору за руку, Ніка швидко крокувала по сніговій дорозі. У вікнах невеликих будинків, що в рядочок стояли один біля одного, почало з'являтися світло. Будинок Бориса Кірона знаходився в самому кінці вулиці. Саме туди вони й подалися.
      - Ми йдемо не в той бік. - помітно стривожилася Лора, озираючись назад, її хода сповільнилася. Тому Ніка майже тягла її за собою.
      - Так, я знаю. - її голос був досить різким та неспокійним. Її рука ще міцніше стиснула маленьку теплу руку Лори, аби не дати їй шансу на втечу.
      Лора була повністю спантеличена, вона не могла збагнути, що відбувається насправді.
      - Куди ти мене ведеш? - тоненьким голосочком пропищала вона, намагаючись звільнитися від руки Ніки, проте всі її спроби виявилися марними. Спинившись, Ніка нахилилася і вгледілася в перелякане Лорине обличчя, яке палало недовірою.
      - Ми йдемо до іншої людини, тобі немає чого боятися. - якомога м'якше та стриманіше висловилася Ніка і погладила сестру по голівці. Проте в блискучих від сліз очах Лори страху не поменшало.
      - До кого саме?
      - Зараз побачиш! - буркнула Ніка, продовживши ходу.
      Біля засипаного снігом будинку стояла висока постать. Ніка несміливо підійшла ближче, Лора налякано, сховалася за її спиною.
      - Я чекав на вас. - пролунав спокійний низький голос. На обличчі Бориса не було жодного натяку на схвильованість. Він поводився так, ніби це була звичайнісінька зустріч. Можливо, він не розумів тієї небезпеки, що очікувала їх чи просто був впевнений у їхній перемозі. У великих квадратних окулярах відбивалися блискучі зорі. Лора все ще стояла за спиною Ніки та тихенько схлипувала.
      - Ідіть за мною. - звелів він, прямуючи до вхідних дверей по вузенькій стежці, що пролягала поміж кучугурами снігу. Тягнучи зашарілу сестру, Ніка почовгала за ним.
      Всередині було доволі тепло та затишно, два залізні торшери кидали тьмяне світло на невеличку, проте дуже затишну кімнату квадратної форми. Борис вказав на два широких крісла біля стіни, на якій висіло декілька малюнків з пейзажами.
      - Сідайте. - неголосно запропонував він, оглядаючи їхні розгублені обличчя. Трохи вагаючись та наткнувшись на якийсь вазон, що стояв на підлозі, Ніка все таки всадовилася у зручне крісло. Лора швиденько залізла їй на коліна та схилила голову, заховавши очі під густими пасмами чорного волосся, яке вилізло з-під шапки.
      - Лора, все добре. - прошепотіла Ніка, дивлячись на нерухомого Бориса Кірона, який все-ще не наважувався розпочати розмову. Лора схлипнула притулившись личком до її плеча.
      - Я хочу додому... - її тоненький голос пронизав кімнату, Борис заворушився, і підійшов до них двома широкими кроками.
      - Ти не повинна боятися. Скоро все минеться і ти знову будеш удома. - мелодійним голосом проказав він, беручу Лору за руку. Вона повернула до нього розплакане почервоніле лице.
      - Що минеться? Мені нічого не ясно! - голосно пискнула вона, окинувши Ботаніка прискіпливим поглядом.
      - Це... - охоплений ваганнями він замовчав на мить. - Це гра.
      Ніку здивувала його кмітливість.
      - Гра? - з підозрою перепитала Лора.
      - Так. - підтвердив він, шукаючи в Нікиних очах підтримки.
      - О, так. Це досить цікава гра. - її схвильований голос не міг звучати переконливо, але попри усі її побоювання, з Лориного обличчя зникла напруженість та переляк, тепер воно було переповнено цікавістю. Борис полегшено зітхнув.
      - І які тут правила? - раптово запитала Лора, знімаючи шапку.
      - Що? - Борис поправив окуляри, що з'їхали йому на ніс.
      - У кожній грі повинні бути правила. То як? - не вгавала вона.
      - Лора, розумієш тут... - Ніці нічого не спадало на думку.
      - Це щось на кшталт схованок, ми будемо залишатися тут поки нас не знайдуть. - зненацька втрутився Борис. Ніка сподівалася, що він не мав на увазі винищувачів.
      - І хто нас повинен знайти. - з недовірою запитала вона, те саме питання, яке крутилося у голові Ніки.
      - Ваші друзі. - безтурботно відповів Борис. На Ніку найшло відчутне полегшення. Вона зняла з себе пальто і шапку, та поклала їх на вільне крісло, Лора зробила те саме. Борис явно був задоволений, що їм вдалося переконати Лору так швидко, під грубим склом квадратних окулярів виднілися доброзичливі блакитні очі.
      - Я принесу вам чай. - пробурмотів він, розгладжуючи рукою кудряве волосся та уникаючи допитливого Нікиного погляду, який пронизував його наскрізь. Вона з нетерпінням чекала саме того моменту, коли Борис Кірон нарешті роз'яснить усю ситуацію. Їй дуже кортіло знати, яке він мав відношення до іншого світу та яким чином йому вдалося встановити контакт з Джелом. Адже тепер Ніка не мала жодних сумнів, що саме їх вона бачила на сковзанці. На маленькому дерев'яному столику, що стояв перед ними задзвеніли дві білі чашки, коли Борис з помітним хвилюванням розмішував у них цукор, а потім акуратно підсунув їх ближче до дівчат.
      - Спасибі. - задоволено пробелькотіла Лора, хватаючи обома руками чашку з гарячим чаєм. Ніка також обережно піднесла чашку до рота, після кількох маленьких ковтків її шлунок здригнувся, здавалося увесь його вміст піднявся до горла, яке тим часом не зважаючи на доволі високу температуру напою, здушувалося крижаним холодом. По скривленому від огиди обличчі Лори, можна було сказати, що вона відчувала те саме. Швидко відставивши чашку вбік, Ніка обхватила шию руками. Весь цей час Борис знервовано за ними спостерігав.
      - Що це за гидота? - заледве прохрипіла вона, спостерігаючи, як біла чашка висковзнула з тоненьких пальчиків Лори і дзвякнувши об підлогу розкололася на декілька шматочків. Коричнева рідина розлилася на полірованому паркеті. Лора тим часом, висунувши язика, голосно вдихала і видихала повітря.
      - Це е...е...е особливий чай. Бачу він не прийшовся вам до смаку. - схвильованим тоном вимовив Ботанік. Ніка скорчила невдоволену гримасу.
      - Це найжахливіша річ, яку я коли-небудь куштувала. - її голос був шиплячим та хрипучим. Холод поступово відступав, але шлунок все ще трішки поколював.
      Борис байдуже знизав плечима. Він похапцем зібрав шматки розбитої чашки і витер сірою ганчіркою, яку приніс з кухні, розлитий бридкий чай.
      - Лора, у мене дещо є для тебе. - раптово повідомив він, показуючи на колекцію іграшкових літаків, які були в рядочок розложені на одній з дерев'яних полиць. Лора засунувши язик, з неприхованим інтересом кинулася до них. - Ляльок у мене не має, так що прийдеться задовольнитися тим, що є. Ти можеш бавитися ними скільки завгодно.
      - Я ляльками вже давно не граюся. - буркнула Лора, беручи одного літачка. На Борисовому обличчі з'явилася млява посмішка.
      - От і добре. - полегшено прошепотів він.
      - Малюєш? - запитала Ніка, зацікавлено розглядаючи яскраві малюнки на стінах. На одному з них була зображена довга річка, біля якої розкинувся молоденький ліс. На іншому - дивні невеликі будинки, що акуратно стояли в кілька рядочків.
      - Так, захопився з недавнього часу... - трохи знервовано промимрив Ботанік, кусаючи бліді губи та потираючи долонею спітнілого лоба
      Тим часом, соваючись на кріслі, Ніка необачно зачепила рукою маленького кактуса, який непомітно стояв на краю столу. Колючі голки миттю боляче вп'ялися у її пальці.
      - А-а-а. - голосно застогнала вона, махаючи рукою навсібіч, надіючись, що голки самі відпадуть, проте нічого подібного не сталося. - Не будинок, а цілковита халепа.
      Борис підійшов і взявши її поранену руку, підніс її до квадратних окулярів.
      - Жити будеш. Всього три голки. Тобі пощастило, що цей кактус не отруйний. - іронічно пробубонів він, вправно виймаючи малюсінькі голочки.
      - Отруйний? - її очі сполохано округлилися. - Лора не торкайся тут ні до чого! - схвильовано крикнула Ніка сестрі, яка зацікавлено бавилася літаками, тому не звернула на неї жодної уваги.
      - Не переймайся так! В мене лише один отруйний, проте дуже красивий кактус і знаходиться він в належному місці. - Борис намагався заспокоїти Ніку, проте їй аніскільки не полегшало.
      - Стривай... - зненацька вона помітила на його долоні тонкий, довгий блідий рубець. - Що це в тебе? - її питання прозвучало, коли він хутко сховав руку за спину. Його обличчя побіліло та набуло стривоженого виразу.
      - Нічого. - суворо проказав він, змірявши її довгим крижаним поглядом, від якого в неї перехопило дух.
      - Не може бути... - усі безладні до цього думки почали збиратися докупки.
      - Що?
      - Чому ти раніше мені не сказав?
      - Про що ти? Я нічого не можу збагнути. - вдавано здивувався він.
      Ніка заплющила очі на декілька секунд.
      - Не прикидайся дурнем, Біоне.
      - ЩО? - він справді почувався розгублено.
      - Так... Усе сходиться. Ти його брат... Ти брат Джеліоса. - впевнено заявила вона.
      - Це не...
      - Стривай! - урвала його Ніка. - Тобі "привіт" від Піраньї, останнім часом вона залишається голодною.
      - Ні, її потрібно весь час годувати, у неї спеціальний режим. - стурбовано вигукнув він і відразу зрозумів власну нерозважливу помилку. Ніка тріумфально посміхнулася. Нарешті таємниця походження Бориса Кірона була відкритою.
      - То що? Говорити будеш? - офіційно вимовила вона, почуваючись, немов на допиті.
      - Ніка, що ти хочеш почути? Так, я Біон Кіферон - брат Джеліоса Кіферона. - тяжко видихнув він, схиливши голову, через що окуляри знову з'їхали на ніс.
      - Цього я і чекала. Знаєш, якби не шрам, я б не змогла до цього додуматися. Було занадто багато збігів: твоє чорне волосся та блакитні очі, вже давно давали мені привід для роздумів, потім книжка про герань, випадок на сковзанці, малюнки на стінах... на них зображений Пеліон, чи не так? І ось шрам від порізу на твоїй долоні...
      - Звідки ти дізналася про шрам?
      - Джел розповідав, що у день твоєї раптової смерті на твоїй руці був невеликий поріз. А у мене хороша пам'ять щодо таких подробиць. Але як таке могло статися?
      Біон підняв підборіддя, наче й очікуючи такого запитання.
      - Чому я живий? - в його голосі прозвучали веселі нотки.
      - Так.
      - Я сам до сих пір не розумію. Це доволі заплутана історія.
      - Добре. Тоді чому ти помер?
      - Гаразд, я розповім тобі усе, але по порядку.
      Ніка кивнула.
      - Усе розпочалося з того, що я почав бачити сни. Це трапилося п'ять років тому. Буде неправильно, якщо я скажу, що до цього я не бачив сновидіння, просто вони були туманними та доволі примітивними. Словом, мені снилися лише вазони, які виростали до величезних розмірів. Але п'ять років тому усе змінилося... Я до сих пір пам'ятаю свій перший справжній сон. Це була ніч, періщив страшенний дощ, а я стояв під високим деревом, намагаючись сховатися від крижаних капель. Відчуття були занадто реальним, тому я не міг розрізнити що було насправді, а що просто вигадкою. Так всю ніч, я простояв під тією зливою, а на ранок прокинувся абсолютно сухим у своєму теплому ліжку. Я не хотів розповідати Джелу про цей дивний випадок, адже усе занадто скидалося на божевілля. Спочатку я сподівався самостійно розібратися у всьому. Саме з цього моменту, я розпочав жити подвійним життям...
      Так могло тривати ще довго, але одного дня я мав зустрітися з Джелом на старих руїнах. Проте він спізнювався, тому що через отруєння Даная втрапила до госпіталю. Я вже збирався, повертатися додому, коли побачив Аврею з якимсь дужим чоловіком. Спочатку я зрадів цій несподіваній зустрічі, але потім угледівши її розлюченні очі, що палали якоюсь невиправданою ненавистю, мені стало не пособі...
      - Значить тебе убила Аврея. - зненацька урвала його Ніка.
      - Виходить, що так. - підтвердив він. - Тоді все сталося так швидко, що я навіть не вспів збагнути, що мене убили. Пам'ятаю лише скляний червоний ніж та страшенний біль на долоні. Але, якщо я тут перед тобою, то значить я не зовсім мертвий.
      - Це точно. - не вагаючись погодилася вона.
      - Ми перечекаємо тут, поки Джел та Зенон управляться з винищувачами.
      - Отже, я не помилилася Джеліос і справді був на сковзанці. А ти все так палко заперечував.
      - Так. Я мусив це зробити.
      - Але як Джел спромігся потрапити до цього світу? - її голос був повністю спантеличеним.
      - Подробиці будеш з'ясовувати пізніше, зараз на це не має часу. Камінь у тебе?
      - Ти про подарунок? - вона вийняла з-під светра чорний камінець, що висів на шиї, Біон окинув його зацікавленим поглядом.
      - Добре. - видихнув він. - Лора повинна триматися біля тебе, тільки так камінь подіє на вас обох.
      Ніка поглянула на Лору, яка захоплено бавилася літачками - на її обличчі сяяла маленька посмішка.
      - Підійди сюди. - звернулася вона до неї.
      - Що? Нас уже знайшли? - здивувалася Лора, випустивши літачка з руки.
      Ніка заперечно похитала головою.
      - Ще ні, будь-ласка посидь поруч зі мною.
      Лора слухняно виконала прохання сестри. Борис вдоволено кивнув. Минали години, Лора втомлено спала на колінах Ніки, яка напружено стискала холодними пальцями гладкий круглий камінець, а Борис-Біон знервовано поглядав на великий, старий настінний годинник, стрілки якого наближалися до півночі. З кожною хвилиною, його обличчя кривилося від тривоги.
      - Щось сталося? - не втрималася Ніка.
      - Винищувачі з'являться тут опівночі. - трохи захриплим голосом повідомив він. Тепер її схвильований погляд прикипів до годинникових стрілок.
      - У нас залишилося всього п'ятнадцять хвилин. - вона міцніше пригорнула до себе Лору, яка сумирно спала, вткнувшись безтурботним личком їй в плече, навіть не здогадуючись, яка небезпека чатувала на них.
      - Вони не знайдуть нас. - не досить переконливо мовив Біон, вставши зі стільця та хутенько підійшов до вузької шафи, яка стояла в одному з кутків кімнати. Він дістав з неї ліхтарика та якийсь флакон з сірою речовиною.
      - Що це?
      - Це на всяк випадок. - він подав їй скляного флакона. - Вміст пляшечки вип'єш, якщо будеш у безвихідному становищі.
      - Навіщо?
      - Це зробить тебе невразливою проти їхньої зброї.
      - Але ти щойно сказав, що вони нас не знайдуть!
      - Ми будемо на це сподіватися. - він затягнув щільні коричневі штори на вікнах, погасив тускле світло на двох залізних торшерах і освітив своє обличчя ліхтариком, від чого Ніка аж затіпалася. - Так буде краще. - додав він, вимкнувши ліхтарик.
      Декілька хвилин вони сиділи мовчки вслухаючись у суцільну темряву. Біон голосно та напружено видихнув повітря, коли настінний годинник пробив дванадцяту. На щастя, Лора занадто міцно спала, аби почути це гучне бомкання. В кімнаті залунали кроки.
      - Я вийду у дворик. Чекайте тут. - зовсім тихо повідомив голос Біона, змішуючись з приглушеними кроками. Ніка нерухомо сиділа, її тіло наче приклеїлось до крісла. Темрява навіювала страх, здавалося, ніби винищувачі притаїлися у темному кутку і чекали слушної миті, щоб вистрибнути зі свого сховища та розірвати їх на шматки. Через деякий час гримнули двері, хтось поспішно та важко дихаючи ввалився до кімнати. Це був Біон. Тускле світло ліхтаря освітило перелякане обличчя Ніки.
      - Вони йдуть сюди. - захекано процідив він крізь зуби.
      - Що? - Ніка раптово підстрибнула, від чого прокинулася Лора.
      - Це моя помилка, вони відстежили не вас, а мене... залишайтеся тут, я спробую відвести їх якнайдалі звідси. Тримайте камінь при собі... Нам потрібно виграти час. - після цих розпачливих слів, він погасив ліхтар і блискавично вибіг з будинку, залишивши їх на єдині з безмежним страхом. Лора тремтячими пальцями вчепилася у руку сестри.
      - Це ж не гра. Правда? - сполохано пискнула вона.
      - Так. - підтвердила Ніка, не маючи бажання щось вигадувати, в чому не було сенсу.
      Прислуховуючись, чи не лунають поблизу кроки, вона гладила Лору по голові.
      - Мені страшно. - прошепотіла вона, голосно вдихаючи повітря. Її обличчя змокріло від сліз.
      - Не бійся, скоро все скінчиться. - Ніка намагалася звучати переконливо.
      Десь зовсім близько почулися приглушені голоси. Ніка не знала що робити. Кожної секунди винищувачі могли увірватися до будинку. Вона поспіхом зняла з шиї теплий камінь і вклала його у долоню Лори, яка тим часом тихенько схлипувала.
      - Лора, ти повинна сховатися. Чуєш мене? Лора! - її голос був занадто знервованим, Лора скрутилася в неї на колінах, не бажаючи поворухнутися. - Отямся!
      Лора зовсім ні на що не реагувала. Ніка потрусила її за плечі, нарешті вона пробубоніла під ніс якісь незрозумілі слова. Ніка зняла її з своїх колін та потягла за спинку крісла.
      - Сиди тут! Ні в якому разі не повертайся додому! Це небезпечно. Я повернуся по тебе. Обіцяю. - намацавши у темряві своє пальто, Ніка вкинула в кишеню прозорий флакончик, який залишив Біон. Потім важко зітхнувши, метнулася до дверей просікаючи щільну темряву.
      Дві невиразні постаті стояли по той бік дороги, розглядаючи сусідній будинок. Непомітно відійшовши від того будинку, де знаходилася Лора, Ніка хутко вибігла на середину дороги, щоб винищувачі змогли її побачити. Дві постаті вмить заворушилися і кинулися до неї. Різко розвернувшись, вона чимдуж помчалась вперед. Холодний вітер ринув їй в перекошене від жаху обличчя...
      Розділ вісімнадцятий
      Фантом
      Небо вкривала безмежна кількість яскравих зірочок , повний місяць освічував темряву. Ніка Мілевич не усвідомлювала куди бігти, головне було відвести винищувачів якнайдалі від Лори. Сніг голосно тріскотів від кожного її кроку, позаду лунали розлючені голоси. Було дуже холодно, вона тремтіла, її охопив повний розпач. За нею гналася шайка нещадних винищувачів, і все що Ніка могла робити - це просто бігти. Вона помітила, що наближалася до парку. Вночі це місце не виглядало так приємно, як удень, навпаки воно було моторошним та лячним. Химерні тіні дерев звивалися, ніби прагнучи захопити Ніку у свої страхітні обійми.
      Вона захекано промчалась поміж цих високих дерев, пильно шукаючи очима місце для схованки. Напівтемрява суттєво перешкоджала, в ній винищувачі з легкістю могли угледіти її тремтячу постать. Непогано було б розчинитися у повній темряві, проте через безмежні замети білого снігу, Ніка не могла дозволити собі цього. Крижаний холод пронизував до самих кісток, заплутане волосся перетворювалося на льодяні бурульки. В її очах відображався невимовний страх, більш за все Ніка боялася, що вони знайдуть Лору. Навіщо кривдити маленьку дівчинку? Вона ж невинна в тому, що може переходити до їхнього світу. Ніка ніколи не пробачить собі, якщо з Лорою щось трапиться. Це буде лише її провина.
      Вона хутенько сховалася за широким стовбуром якогось дерева поруч з дитячим майданчиком. Це була доволі відкрита місцина, тому навряд чи винищувачі догадаються шукати її саме тут. Все-таки їй вдалося відвести їх від будинку, де ховалася Лора. Гойдалки моторошно скрипіли, цей лячний скрип навіював на неї відчуття безмежного відчаю. Голоси лунали десь поблизу, Ніка чула як зовсім поруч під чиїмись важкими кроками тріщав сніг.
      - Я знаю - ти десь тут! Ми все одно тебе знайдемо, ти не зможеш ховатися вічно! - розлючено кричала Аврея. Ніка затаїла подих, винищувачі були дуже близько. Занадто близько, аби почути її тяжке знервоване дихання.
      Здавалося, Ніка примерзла до дерева, холод повністю її скував, усе тіло просто заледеніло. Можливо, винищувачі зможуть її виявити, перш ніж вона перетвориться на льодяну статую. Ніка замріяно споглядала на блискучі зорі та дивовижний повний місяць, усе було таким прекрасним та чаруючим...Ця мить здалася їй напрочуд довгою. Зненацька задзвонив її мобільний телефон, гучна мелодія прокотилася поміж засніжених дерев, серце Ніки міцно стиснулося, з великим зусиллям вона всадила замерзлі пальці до тісної кишені джинсів і витягла телефон. На дисплеї висвічувалося "Діна Снігур"
      - Нарешті! - почувши самовдоволений голос, Ніка перелякано випустила телефон з руки. Аврея стояла за кілька кроків від неї і посміхалася злостивою посмішкою. - Надумала ховатися від нас? - її жахливий сміх, змусив Ніку знервовано тіпатися. Тепер вона не мала жодних сумнівів, що винищувачі зможуть завершити їхню місію.
      Аврея Солоррі міцно схопила її за комір пальта і відтягла до дитячого майданчика. Важко дихаючи, Ніка звелася на ноги. Зненацька в голові промайнула абсолютно неймовірна думка, вона сподівалася на втечу. Електричний імпульс, що пробігся по тілу, придав їй відчутну силу і Ніка, не марнуючи ні секунди, зірвалася з місця та метнулася в протилежний бік. Аврея розлючено перекосила лице та роззявила рота. Ніка не помітила, як вибігла на сковзанку, вона тільки відчула, як втратила рівновагу і полетіла донизу. Біль, який наскрізь пройняв все її тіло під час зіткнення з льодовою платформою був несамовитим. В очах все потемніло. Ніка міцно cтиснула губи, щоб не закричати. Вона так і залишилася лежати обличчя вниз, поки чиїсь міцні руки грубо потягли її догори. Це був кремезний Дардон, на його пихатому обличчі появилася бридка гримаса. Ніка протерла рукою закривавлене підборіддя і опустила сполоханий погляд.
      - Ти зіпсувала усі наші плани. Віддай те, що вкрала у мене. Негайно! - скаженим тоном крикнула Аврея.
      - Мова йде про книгу? Якщо вона тобі так конче потрібна, то я обов'язково її поверну. - знесилено пробурмотіла Ніка, коли Дардон штовхнув її на сніг, на якому відразу з'явилися червоні сліди. Тепер вона простягалася на спині, спираючись на лікті.
      - Що за книга? У тебе ще вистачає зухвалості брехати! Затям, зараз мені ніхто не завадить знищити тебе. Тож просто скажи де статуетка, і твої страждання скінчаться. Обіцяю. - аж занадто хижо просичала Аврея. - Де статуетка, що належала самому Кадему Пеллу?
      - Засновнику Пеліона? - відверто здивувалася Ніка, важко дихаючи. Адже до цього моменту вона гадала, що мова йшла про нотатки Евена Солоррі.
      - Атож. Второпала? Віддай мені статуетку і ми забудемо про твою нещасну маленьку сестру, вона, напевно, така сполохана... Ти ж не очікувала, що вона також виявиться однією з вас, правда?
      - Не смійте чіпати Лору! - нестримано заверещала Ніка, щосили вдаривши кулаком по м'язистому обличчі Дардона, який нахилився над нею. Він різко скривився від люті і здійняв у повітря велику руку, що повисла над головою Ніки. Її очі мимовільно зімкнулися. Проте цієї миті з'явився ще один світловолосий винищувач у чорному пальті, на ім'я Ісмон, штовхаючи перед собою знесиленого Біона. Дардон опустив руку і здивовано витріщився на них.
      - Ніка, пробач. - ледве дихаючи прохрипів Біон, впавши навколішки. Ісмон штовхнув його в потилицю.
      Округливши карі очі, Аврея прожогом підскочила до нього. Вона явно не очікувала цієї зустрічі.
      - Це неможливо! - її голос підвищився і наводив на Ніку неконтрольований страх. - Чому ти живий? Нічого, я зараз це швидко виправлю. В її руці з'явився кинджал зі скляним червоним руків'ям.
      - Не кривдьте його, я все розповім. - розпачливо вигукнула Ніка, дивлячись, як Аврея Солоррі піднесла тонке лезо до шиї Біона. Якісь дивні та незрозумілі спогади спалахнули у її надто зосередженій пам'яті.
      - Що? - Аврея аж здригнулася від несподіванки. - Нарешті. - вона сховала кинджал і наблизилася майже впритул до закляклої Ніки.
      - Я пам'ятаю... - нерозбірливо промимрила Ніка Мілевич, коли її заплутані думки наповнилися знайомим відчуттям. Вона пригадувала, як відчайдушно намагалася сховати якусь річ. До цієї миті вона гадала, що то був звичайний сон, але тепер усе змінилося.
      - Давай, не змушуй мене чекати! - гаркнула Аврея, провівши довгими пальцями по рубіновому волоссі.
      - Так, статуетка була у мене, я повинна була знайти для неї безпечне місце. На жаль, це все, що я пам'ятаю. - відверто зізналася Ніка, поглянувши на круглий місяць, що визирав з-за химерних гілок. Морозяний вітер пронизував її наскрізь. Здавалося, температура значно понизилася.
      - І куди ти сховала її? - не вгавала нетерпляча Аврея, міцно стиснувши щелепи.
      - Я...я...не знаю. Можливо, десь в Пеліоні...
      - Ти що знущаєшся з мене? Поверни статуетку, вона відкриє нам вільний вхід до цього світу. Чи може ти сховала її у себе в будинку. То для нас це не проблема, ми швидко її там знайдемо...
      - Ні, там її немає, будь ласка. - заплакала Ніка, безсило борсаючись у снігу.
      - Все, думаю з вами пора покінчити. - зненацька заявила Аврея і дістала кинджал.
      - Ні! Не чіпай її. - нажахано вигукнув Біон і зірвавшись з місця, ринувся в бік Авреї, але Ісмон дужим ударом звалив його на землю. - Випий препарат! - кривлячись від болі, простогнав він.
      Ніка засунула тремтячу руку до кишені пальта і намацала маленьку скляну пляшечку. Проте увесь її вміст перетворився на міцний лід. Вона перелякано зойкнула, коли Дардон вибив пляшечку з її онімілих пальців. Останній шанс на порятунок був втрачений. Усе тіло Ніки здригнулося, немов від електричного розряду, і пройнялося диким страхом. На якусь мить її голосне дихання урвалося, і вона відчула нестримне биття свого розпачливого серця.
      - Тепер тебе ніхто не врятує! - вдоволено просичала Аврея, міцно стиснувши у руці дивний кинджал, руків'я якого почало світитися червоним світлом. Ніка примружилася, очікуючи щось жахливе та незворотне. В її безутішних думках з'явилося прекрасне місто з золотими покрівлями, від яких відбивалося сліпуче сяйво. Також перед її очима постало добродушне обличчя Джела, на якому спалахнула ласкава посмішка. Ніка також усміхнулася у відповідь. Це мав бути кінець.
      - Ти помиляєшся. - спокійний, низький голос змусив Аврею сіпнутися. Ніка не розімкнула очі, тому, що вважала, що знайомий голос був лише звичайною галюцинацією у її перенапруженій голові.
      - Що? Як ти тут опинився? Це немислимо. - спантеличено вигукнула Аврея, наморщивши носа та видихнувши повітря з голосним неприємним свистом. Нарешті Ніка розплющила очі і узріла перед собою Джела, який завмер на місці, наче справжнісінький міраж. Від несподіванки, Ніка прикусила губу і струснула головою, аби переконатися, що все відбувається насправді. Невимовна радість, що зненацька вибухнула у душі, поєдналася з нестерпною тривогою.
      Джеліос перевів зосереджений погляд на знесиленого Біона, який безрезультатно намагався вирватися з міцної хватки винищувача.
      - Ще й як можливо. Зак та Кора добре знають свою справу, чи не так. - рішуче заявив він, відкинувши довгими пальцями пасмо чорного волосся, що насунулося йому на блакитні очі, в яких віддзеркалювалися блискучі зірочки.
      - Спасибі, що нагадав. Після того, як розберуся з вами, обов'язково подбаю і про них. -погрозливо висловилася Аврея, киваючи кремезному Дардону, який з хрускотом зімкнув руки в кулаки.
      Джеліос театрально посміхнувся і розпрямив плечі.
      - Побачимо. - сміливо сказав він, зробивши крок уперед.
      Не тямлячись від страшенного хвилювання, Ніка голосно зойкнула, коли Дардон, наче роз'ятрений хижий звір кинувся на Джеліоса, який зумів прудко відскочити вбік. Це був запеклий поєдинок. Джеліос умудрився вправно відбити усі дужі удари лютого Дардона, жорстоке обличчя якого перекосилося від безмежної ненависті. Раптом Ніка вловила на собі нищівний погляд Авреї і швиденько обпершись руками об лід, спробувала звестися на ноги, але її тіло втратило рівновагу і знову гепнулося вниз. Аврея безцеремонно зареготала. Ніка затамувавши подих і зібравшись з силами, взялася повзти на середину льодової платформи. Вона сама не розуміла для чого це робить. Проймаючий сміх Авреї зненацька обірвався на найвищій ноті. Навколишню тишу порушувало лише моторошне скрипіння гойдалок. Ніка озирнулася і побачила, як Аврея хутко наближається до неї.
      А далі сталося неочікуване. Біону якимось чином вдалося вирватися з рук світловолосого винищувача Ісмона і блискавично вискочити на лід. Ісмон відразу кинувся за ним, проте, напевно, через недостатній досвід перебування на слизькій поверхні, він миттєво розхитався і незграбно повалився на те місце, де з роззявленим ротом стояла розлючена Аврея. За якусь долю секунди вони обоє простягалися на сковзанці. Оскаженілий Дардон, побачивши падіння Авреї, з немислимою силою штовхнув Джела, який вдарившись об засніжений стовбур химерного дерева схилився на руки.
      Біон підскочив до Ніки і допоміг їй підвестися, тим часом Дардон піднімав Аврею та Ісмона. Через декілька секунд винищувачі миттєво наблизилися і оточили перелякану Ніку та ошелешеного Біона.
      - Ні! - несамовито закричала Ніка, коли червоне світло, що ринуло з руків'я кинджала засліпило їй очі. І всього єдина коротка мить їй знадобилася, аби збагнути, що убивчим для неї є не гострий кинджал, а саме багряне світло, що незвичним потоком лилося з нього. Усе навколо втратило чіткість та форму. Їхні голоси зливалися у нестерпний гучний шум, точнісінько такий, який вона чула у піщаному будиночку. Швиденько вхопившись руками за голову, Ніка почала здригатися від страшного болю, що зненацька пройняв її тіло.
      - Біоне, пора. - у цьому жахливому скреготі, що безжально розтинав її мозок, Ніка змогла розібрати занепокоєний голос Джеліоса та несамовитий вереск Авреї.
      - Нас зрадили. Як він посмів! НІ! - раптовий спалах білого світла знову засліпив їй прищулені очі. В її кволу свідомість увірвалася тривала мертва тиша. Час не мав ліку.
      Ніка відчула, як щось дуже тепле стискало її холодну, онімілу руку. Вона поволі розімкнула повіки і побачила перед собою добродушне Джелове обличчя, що було охоплене безмежним хвилюванням. Вона судомно втягла ротом повітря, та затримала його у легенях на деякий час, а потім роззирнулася.
      - Ніка, як ти? - його м'який голос відчутно тремтів.
      - Де Лора? Винищувачі хочуть скривдити її. Нам треба...- злякано прохрипіла вона, не маючи сил договорити.
      - Ніка, все добре, заспокойся, - Джеліос обережно пригорнув її до свого плеча. - Біон разом з Лорою. Вони у безпеці. Більше винищувачі їм не зашкодять. Все скінчено. - без поспіху вимовив він, акцентувавши кожне слово.
      Ніка не змогла втриматися від сліз.
      - Це правда? - вона не могла побороти свої надокучливі сумніви, хоча відчула всередині приємне тепло.
      Джеліос кивнув.
      - Так. Винищувачі більше не зможуть повернутися сюди. Ми спинили їх. Власне кажучи, вони програли цей бій. - його голос був наповнений радісними нотками.
      - Мене дещо цікавить. - замислено пробурмотіла Ніка, шморгаючи почервонілим носом.
      - Що саме?
      - Звідки ти знав, що я зможу здійснити перехід, коли штовхнув мене у ту страшну річку. - вона з нетерпінням чекала його відповіді.
      - В тім той річ, що не знав. Тому і стрибнув з тобою, щоб в разі чого допомогти тобі вибратися з бурхливої води. - трохи насторожено відказав Джеліос, напруживши усе тіло.
      - Тоді виходить, що ти ризикував життям заради мене. - здригнулася Ніка, відчуваючи невимовну провину. - Я дуже хвилювалася за тебе. - розпачливо прошепотіла вона, спираючись на його плече.
      - Ніка, годі про це думати. Зрештою, все закінчилося так як ми сподівалися. - його вимогливий вираз обличчя, не зміг вплинути на її спантеличені відчуття.
      - Але як ти зміг вибратися з води самотужки? - не вгавала вона.
      - Мені допомогли. - Джеліос міцно стис губи.
      - Зенон?
      - Не зовсім. - ледве видушив з себе він.
      - А хто ж тоді? - стукаючи зубами, здивувалася Ніка.
      Джеліос замовк, щось ретельно обдумуючи.
      - Ніка, я маю тобі дещо сказати...
      - Стривай. - зненацька урвала його вона. - Аврею хтось зрадив? Я чула як вона вигукнула це перед тим спалахом.
      - Ніка вислухай мене, поки ще є час. Це дуже важливо, - вдумливо продовжив, він ігноруючи її запитання. - Перехід буде зачинений не лише для винищувачів, від нині він буде зачиненим і для тебе. Тепер все остаточно скінчено. Саме це я мав на увазі. Пробач.
      Ніка була шокована. Його нестерпні слова здавалися фальшивими, проте його відвертий та безутішний погляд був абсолютно відвертим. Вона не знала навіть, як на це реагувати. Ніби й очікуючи чогось подібного, її напружені ноги затіпалися. Проте її надмірно зосереджена свідомість все ще чинила відчутний опір і не бажала миритися з таким станом подій.
      Джеліос раптово завмер, пильно оглядаючи її сповнене бурхливих протиріч обличчя.
      - Чому ти раніше мені не сказав, як все має закінчитися? - майже пошепки запитала вона, стримуючи злість. Також вона шкодувала, що навіть не встигла попрощатися з Данаєю, Заком та Корою.
      - Я й сам не знав. Ніка, сни не стають реальністю. Тобі ліпше забути все, - здавалося, він силою витягував з себе слова, які ще більше пригнічували їй настрій. - Просто викинь з голови всі ці спогади про мій світ. І не треба так засмучуватися. - повільно додав він, помітивши як її обличчя миттєво побіліло.
      Якийсь нестерпний біль розривав ображену Ніку зсередини, вона втратила самоконтроль.
      - Ти помиляєшся! Це мій сон, і я буду вирішувати варто йому скінчитися чи ні. - вона прагнула аби її голос був суворим, але чомусь він прозвучав аж занадто кволо. Зненацька Ніка зірвалася з місця і спробувала приблизитися до замисленого Джела, проте він спинив її чітким помахом руки.
      - Ні, не рухайся. Це вже кінець. Просто будь щасливою і не зосереджуйся на сновидіннях, які стануть тепер лише слабким відбитком споминів про Пеліон. Насолоджуйся життям.
      Ніка могла повірити у що завгодно, тільки не його словам. Це був якийсь абсолютно невдалий жарт. Джеліос не зміг би так вчинити, ні, це був не той Джеліос, якого вона знала, щось дивне та незрозуміле було у його відведених вбік очах. Можливо, то був навіть страх, який він намагався так ретельно приховати за холодним скляним поглядом.
      Наче за чиїмсь велінням Ніка підскочила до нерухомого Джеліоса і протягла руку до його помітно напруженого обличчя, але її змерзлі пальці не вспіли торкнутися його теплої шкіри, бо він так раптово розтанув у повітрі, наче загублений промінь світла в безкінечній імлі. Ніка Мілевич важко зітхнула, борючись зі своїми розпачливими почуттями та ще довго вдивлялася в те порожнє місце сподіваючись, що він все-таки повернеться, але нічого подібного не сталося. Судомно ковтнувши повітря, вона кинула безнадійний погляд на повний місяць, який тепер був наполовину закритий сірою хмарою...
      Розділ дев'ятнадцятий
      Несподівана зустріч
      Джеліос мав рацію, для неї все скінчилося, усе стало таким, яким було раніше. Проте Ніку це аніскільки не влаштовувало, вона прагнула повернутися до Пеліону, хоч усі її відчайдушні спроби виявилися марними. Чому він покинув її? Вона не могла втратити і його, історія не повинна була повторитися. Минали дні, Ніка Мілевич сподівалася, що з часом буде легше забути, викинути з голови всі нестерпні спогади, які приносили їй лише страждання та самотність, проте помилялася. З кожною хвилиною ставало тільки гірше, відчай не залишав її ні на мить, а світ утратив усі барви. Вона жила лише одним найпалкішим бажанням: знову побачити Джеліоса, Данаю та інших, просто знову опинитися у тому сонячному місті. Це було не лише бажання, це була необхідність, без якої Ніка не могла існувати.
      Вона непорушно сиділа на ліжку у своїй маленькій кімнаті, дивлячись, як за вікном пухнасті сніжинки, наче тендітні пір'їнки плавно опускалися додолу. Білий сніг неприємно сліпив очі, тому вона примружилася. На мить Ніці здалося, що вона засне і зуміє знову побачити знайомі привітливі обличчя. Гарячі сльози полилися по зіщуленому обличчю, багато її невідкладних запитань потребувало відповідей, яких вона повинна була знайти. Кімната здавалася дуже похмурою, навіть не зважаючи на сліпуче світло зимового дня, що ринуло через вікно. Коли Ніка пробіглася очима по кімнаті, її пильний погляд спинився на маленькій пластмасовій баночці, що стояла на книжковій полиці. Можливо, це був останній шанс знову побачити Джеліоса. Вона хутенько принесла з кухні склянку холодної води. Поспіхом дістала пальцями три маленькі круглі таблетки снодійного та кинула їх до склянки з водою, бульбашки відразу почали шипіти. Ніка бажала, заснути якнайскоріше, тому не роздумуючи перехилила баночку з таблетками над склянкою і висипала іще декілька штук.
      Чекати було нічого, вона швиденько піднесла склянку до рота і міцно зімкнувши повіки зробила перший ковток.
      - За Пеліон! - холодна гіркувата вода розлилася по її горлу. Через декілька секунд порожня склянка стояла на підлозі біля ліжка, на якому вона лежала, зігнувши коліна, чекаючи поки подіє снодійне. Вже минуло декілька довгих хвилин, по її розслабленому тілу почав проноситися холод, ноги затерпли, голова почалася паморочитися. Усі її невгамовні думки були спрямовані зараз до однієї людини. Ніка боялася помилитися.
      "Якщо це не подіє, я більше ніколи не побачу Джеліоса... Я взагалі більше нікого не побачу. Ні, яка я дурна, навіщо було так нерозважливо чинити, бідолашна Лора, як вона все це переживе? Що я накоїла!" Ніка спробувала закричати, але тіло більше не слухалося її, вона поринала у холодний вічний сон...
      Ніка прокинулася у знайомому місці, напіврозвалені стіни вдихнули відчутну силу у її свідомість. Насправді вона вже не сподівалася знову побачити ці старі руїни. Сонце яскраво світило у небі, Ніка сперлася на коліна і відразу здригнулася. Позаду неї хтось стояв. Вона узріла перед собою чиюсь довгу тінь. Обернувшись, вона роззявила рота від несподіванки. Ні, мабуть все-таки це був сон, він не міг бути тут. Ніка заплющила очі. Якщо він несправжній, то його не стане, коли вона знову їх розплющить. Та Джеліос не зник, він все ще стояв на тому самому місці, не зводячи з неї приголомшеного погляду.
      - Джеліосе, я... - Ніка не встигла договорити, бо він підійшов і сів поруч з нею.
      - Ти не повинна бути тут! Я не розумію, як тобі це вдалося. - він був дуже здивований.
      - Ти не радий мене бачити? Я скільки всього маю тобі сказати! - її стривожив його доволі стурбований вигляд. Джеліос міцно обійняв її.
      - Ти навіть не уявляєш наскільки я радий! - щира посмішка спалахнула на його обличчі. - Просто я гадав, що вже ніколи тебе не побачу, навіть уявити цього собі не міг.
      - Але ж я тут, ти пішов нічого до ладу так і не пояснивши, я не знаходила собі місця. Це було якесь жахіття...
      - Пробач, я знаю, що не повинен був робити це, просто так було потрібно, ми так вирішили. Я був впевнений, що ти не повернешся. Він мене запевняв.
      - Хто? Про кого ти говориш, я нічого не розумію, - в голові все сплуталося. Джеліос мовчав.
      Ніка знала, що повинна була йому сказати про власні почуття, її серце забилося швидше.
      - Тоді на мосту, ти сказав...- вона не могла говорити, в горлі пересохло.
      - Це правда, я б ніколи тобі не збрехав. - він продовжив за неї.
      - Я хотіла тобі сказати, що також... Джеліос обережно притулив руку до її рота.
      - Стривай, спочатку ти повинна декого побачити. - він підвівся і відійшов вбік. Ніка також звелася на ноги, щоб наблизитися до нього, але побачила те, що змусило її заціпеніти на місці.
      Реальність знову переплуталася з її бажаннями. Чому вона постійно бачила те, чого не може бути насправді? Дійсність не являється реальністю, усе змішалося, абсолютно усе. Це було, що завгодно, проте не реальність. Ніка не вірила у дива, значить це було її найбільшою помилкою. Безсумнівно те, що вона побачила було справжнім дивом.
      Усе, що підлягало розумним поясненням тут не існувало. Та хіба це не прекрасно, коли чиїсь найзаповітніші мрії здійснюються, хоч це і відбувається уві сні. Проте для Ніки це не мало значення, адже сон був її реальністю.
      - Ніка... - цей незабутній голос завжди лунав у її думках, але зараз він був справжній. Ніка боялася поворухнутися, боялася, що через секунду він може зникнути, розтанути в повітрі, але цього не сталося. Людина, що була її невід'ємною частиною та існувала лише в її пам'яті, стояла за кілька кроків.
      Водночас, Ніка почувалася незбагненно щасливою та розгубленою, це було важко усвідомити, але ще важче було б знову його втратити. Не відчуваючи під ногами землі, вона почовгала до нього і протягнула руку, щоб доторкнутися до його обличчя. Тепло його шкіри розпливлося по її пальцям, він посміхнувся і взяв її за руку.
      - Не може бути... - Ніка не спромоглася відірвати від нього очей. Він майже не змінився, все ті добрі зелені очі сповнені тепла, щира привітна посмішка, лише густе світло-русе волосся стало трохи довшим, майже торкалося плечей.
      - Я справжній! - прошепотів Макс дивлячись їй в розгублені очі. Цей сповнений віри погляд безсумнівно переконав Ніку у правдивості його слів. Вона обняла його так міцно, як тільки могла, він також пригорнув її до себе.
      - Але ти... - від хвилювання слова застрягали у горлі.
      - Мертвий? - договорив Макс, хитаючи головою. - Лише у твоєму світі, але не тут. Хіба я схожий на мертвого? Припини дивитися на мене, як на привида! - він тихенько засміявся, все ще стискаючи її тремтячу руку.
      - Невже це все відбувається насправді? Це просто щастя ... Хоч я не сподівалася тебе знову побачити, але завжди вірила у це... Неймовірно. Як таке може бути?
      - Ніка, я тут... з тобою. Це наша реальність, ти маєш повірити у це! - його теплий погляд був сповнений надією.
      - Я вірю, тепер я здатна повірити у що завгодно! - важко дихаючи промовила вона, відчуваючи невимовну радість.
      Макс відпустив її руку і замислено покрокував вздовж напіврозваленої стіни. Ледве втримуючи рівновагу, Ніка пошкандибала за ним.
      - Добре, що з тобою все гаразд, я непокоївся. - стишено кинув він через плече.
      - Це ти хвилювався? - збуджено вигукнула Ніка, сердито зминаючи пальці. - Я не могла жити, знаючи, що через мене загинула близька мені людина. Без тебе все стало іншим, світ повністю змінився для мене. Ти не мусив рятувати моє життя, я мала бути на твоєму місці.
      - Ніко, що ти? Тобі не судилося загинути під купою каміння, ти ні в чому не винна, це був мій вибір. - Макс Солтис раптово спинився, від чого Ніка мало не налетіла на його спину, і обернувся. Вона затремтіла від хвилювання, коли їхні розгублені погляди зустрілися.
      - Смерть - це ти називаєш вибором? - зусиллям волі вона змусила себе опустити очі.
      Макс невдоволено пирхнув.
      - Врятувати дорогу мені людину, ось що я маю на увазі. До того ж ще раз повторюю, що я живий. - дещо різкіше, ніж йому б цього хотілося, сказав він і міцно стис губи.
      Ніка помітно заметушилася, а потім, схрестивши руки на грудях, застигла на місці.
      - Але, як все це розуміти? Чому ти тут?
      - Я люблю проводити час на цих старезних руїнах. Крім того, сьогодні я ще й зустрів тут свого друга Джела.
      - Так. Ми справді потоваришували. Це Максіон допоміг вибратися мені з річки. - утрутився в розмову Джеліос, що стояв до цього принишкло, обпершись об стіну.
      - Максіон? - здивувалася Ніка.
      - Ага, тепер це моє ім'я.
      Ніка кивнула, а потім уточнила:
      - Я маю на увазі, як ти опинився у цьому світі? Невже ти також міг здійснювати перехід?
      Він помітно зіщулився, наче згадував якісь неприємні речі.
      - Саме так, хоч це і нелегко пояснити, але я також міг переходити до цього світу, проте вважав, що це були звичайні сни. Таких, як ми не багато, тому тут майже ніхто не знав про нас. Після своєї загибелі я опинився тут, і можна сказати, це сталося випадково, так не повинно бути. За таких обставин перехід вдається не всім, достеменно нікому не відома причина чому це відбувається. Винищувачі досліджували мене ще до моєї смерті, коли вони довідалися, що я більше не здатен здійснювати перехід, то зажадали позбутися мене. Очевидно, я більше не був їм потрібен, але Аврея не дозволила вчинити це. Вона переконала інших, що я ще можу бути корисним. Отже, щоб зберегти собі життя, я повинен був стати одним із них. Я до сих пір не збагну чому Аврея Соллорі так вирішила, інколи навіть здавалося, що вона відчувала щось до мене, тому і не дозволила іншим мене убити. Це рішення далося мені не легко. Зрештою, я повинен був зберегти собі життя. Навряд чи я зміг би пережити ще одну смерть.
      Ніка вхопила його, притиснуту до голови, руку.
      - Ти все зробив вірно, життя важливіше понад усе, тим паче одним ти вже пожертвував.
      Макс похитав головою, від чого світле волосся затулило йому зеленкуваті очі.
      - Ні, я не повинен був погоджуватись, не такою ціною. - його обличчя набуло спантеличеного виразу, проте глибоко вдихнувши повітря, він продовжив далі. - Щоб зробити мене винищувачем, вони здійснили певний, як на мене доволі безглуздий, ритуал. Спочатку мені повідали про якогось божевільного вченого, який хотів помститися синові за його зраду, тому почав убивати таких як ми. Історія полягала в наступному: Кожен з роду Авреї Солоррі зв'язаний обов'язком вистежувати та знищувати всіх хто прибуває з інших світів. Її предок Евен Соллорі був великим вченим, він фанатично досліджував провідників. Проте ніхто не вірив в існування інших світів подібних до їхнього. Він прагнув довести це, знайшовши спосіб переходу для звичайних людей. Але майже всі його спроби не давали бажаного результату, Евен майже зневірився у власних силах, він був близько до того аби покинути всі його досліди. Та раптом він довідався, що його єдиний син Стенор здатен здійснювати перехід. Ця новина відкрила для нього нові можливості, він почав проводити досліди на Стенорі...
      - Виходить, що він зробив з власного сина піддослідного кролика. - з неприхованим жахом вимовила Ніка.
      - Розумієш, мета повинна виправдовувати засоби. А для такого божевільного вченого, як Евен Солоррі жертва єдиного сина була незначною. Він просто марив ідеєю знайти перехід. Проте Стенор не виявив ніякого бажання допомагати батькові у його нісенітних експериментах. В один прекрасний день він зібрав речі та перебрався до Аредону. За однією версією Евен зумів знайти сина та продовжити свої досліди, яких Стенор, на жаль, не витримав. Принаймні відомо те, що Стенора знайшли мертвим у Аредоні.
      Ніка сіпнулася, згадуючи стареньку статтю у пожовклій газеті, що її Джеліос знайшов у будинку винищувачів. Максіон притримав її за плече, напевне, боячись, що вона може зомліти.
      - Потім мені вручили кинджал з червоною скляною рукояткою. Усе здавалося якимось нездоровим маренням, я вважав їх цілковитими психами. В кінці церемонії вони сказали, що передали мені кровний обов'язок і тепер я остаточно став одним із них.
      Ще одною їхньою ціллю було потрапити до мого світу, тому винищувачі ставили досліди на тих хто міг здійснювати перехід. Працювали вони здебільшого вночі, коли провідники могли з'являтися у Пеліоні. Нашим завданням було вистежити їх, за допомогою спеціального радару та привести до будинку, де була розташована стара лабораторія. Для піддослідних, звичайно, все було сном, вони нічого не могли запам'ятати. Це могло тривати і далі, я з жахом спостерігав, як винищувачі експериментували над провідниками, проте не міг нічого вдіяти. Піддослідні ставали схожими на зомбі, їм безжалісно промивали мозок, копирсалися у їхній підсвідомості, бажаючи знайти спосіб переходити. Наскільки мені відомо усі їхні дослідження не здвинулися з мертвої точки. Аврея просто не тямилась від люті, вона весь час змушувала працювати нас, більш чим ми були того спроможні.
      Одного вечора Дардон привів маленьку дівчинку, я впізнав у ній Лору...
      - Вона малювала винищувачів. - тремтячий голос Ніки прозвучав занадто голосно.
      - Ніка, ти навіть не можеш уявити, яку злість я тоді відчував. Як можна було безневинну дівчинку піддавати безглуздим та жорстоким дослідам? Лора могла стати схожою на зомбі, в неї могла погіршитися пам'ять, зникнути почуття, в кінці-кінців вона могла збожеволіти. Адже саме це траплялося з іншими піддослідними, вони втрачали свою особистість, забували хто вони є насправді та більше не поверталися сюди. Очевидно вони вже не мали змоги здійснювати перехід. Я спробував пояснити усе Авреї, але вона навідріз відмовилася прислухатися до моєї думки. Скривдити беззахисну дівчинку не було для неї чимось жахливим. Вона керувалася лише єдиним бажанням - родовою помстою. Я остаточно зненавидів Аврею та її спільників, але, на жаль, моя ненависть не могла мені допомогти. Мені треба було негайно вирішити, як вберегти Лору від кровожерливих винищувачів. Проте усе що я міг зробити тоді, це просто не втручатися. На моє щастя Лора переносила все доволі легко, досліди над нею почали давати певні результати. Аврея все більше почала наближатися до розв'язки, через декілька днів вона сподівалася отримати бажану відповідь. Тоді я почав діяти.
      Так, я зумів суттєво попсувати її плани. Випадково дізнавшись, що винищувачі розробляли ще один препарат, який на певний час блокував у людини здатність здійснювати перехід, я сподівався, що саме це зможе допомогти мені захистити твою сестру. Звичайно, був певний ризик, бо в якийсь момент щось могло піти не так, адже препарат не пройшов цілковите випробування. Проте не можна було більше чекати, потрібно було завадити Авреї одержати доступ до переходу та врятувати Лору. Отже, одного вечора я напоїв Лору препаратом, це була сріблясто-сіра речовина у пробірці. Зрозумій, я не бажав ризикувати її життям, це був останній шанс змінити щось. Я не міг спокійно спостерігати, як вони перетворять її на божевільну. На моє превелике щастя, усе вдалося, Лора більше не поверталася до Пеліону. Я, звичайно, надіявся, що це ніяк не позначилося на її здоров'ї, і що тепер вона весело проводить час у твоїй компанії. Та ще мені хотілося вірити, що Лора більше ніколи не зуміє повернутися сюди у своїх снах. Та це були лише сподівання, абсолютної впевненості я не мав ні в чому.
      Аврею легко було переконати, що експеримент з Лорою виявився невдалим. Зрештою вона відразу повірила, що Лора не повернеться, як і решта піддослідних. Проте Аврея аж ніскілечки не засмутилася і, правду кажучи, це мене дуже здивувало. Того дня мені також вдалося виявити, що вони знайшли у підвалі тайник Евена Соллорі, і наскільки я зрозумів з їхніх слів, там знаходився ключ до переходу.
      Принаймні я був спокійний за Лору, єдине що мені залишалося - це завадити Авреї здійснити перехід. Хоч насправді я сумнівався, що вона його коли-небудь здійснить, бо для того їй був потрібен ще один піддослідний. Та мій спокій тривав недовго. Я ще не встиг отямитися від моєї маленької перемоги, як Дардон уже ганявся за новою жертвою. І цією новоприбулою виявилася ти, Ніка. - Макс перервав свою розповідь, щоб зазирнути їй в округлені очі. Його погляд був сповнений незбагнених протиріч.
      - Я пам'ятаю той страшний сон, коли мене переслідували винищувачі, тоді мені вдалося вчасно прокинутися. - стишено вимовила Ніка, спостерігаючи за реакцією Макса. Він відразу спохмурнів, в його очах відобразився гнів.
      - Так, ту ніч я ще довго прокручував у своїх думках. Тоді вони впіймали тебе та привели до лабораторії. Я був повністю збитий з пантелику, коли побачив твоє обличчя. Мене охопив повний розпач. Але на відміну від мене, ти сяяла від радості. Звичайно тебе можна було зрозуміти, адже як-не-як ти вважала мене мертвим.
      - Але чому я не пам'ятаю цього? - зашарілася Ніка, намагаючись знайти в пам'яті хоч деякі уривки їхньої зустрічі, проте все було марним.
      Макс замислено посміхнувся.
      - І це не дивно, адже я ввів тобі препарат, що стирає пам'ять, і той, що позбавляє можливості здійснювати перехід, але перед цим я дав тобі статуетку, яка мала відкрити перехід для винищувачів. Ти мусила її сховати. Без цієї статуетки, могли переходити до вашого світу лише у повний місяць і звичайно для них цього було недостатньо.
      - Тепер я розумію, що вимагала від мене Аврея... Але я зовсім не пам'ятаю, куди поділа ту річ. Можливо, навіть загубила десь чи викинула у річку. - стиснула плечима Ніка. - Я навіть не пам'ятаю як вона виглядає.
      - Це статуетка у формі людини покрита сріблом. Існує припущення, що їх було дві. - вдумливо відмітив Макс, потираючи пальцем підборіддя. Раптом Ніка згадала зморшкувате обличчя старого власника крамнички та дивну картину, на якій була зображена зовсім юна дівчина з фігуркою людини у руці. Якесь дивне відчуття змусило її здригнутися. - Навряд чи тепер комусь знадобиться та статуетка. І хтозна чи ми ще колись почуємо про неї. - продовжив він, не помітивши, як напружилося її обличчя.
      - Та статуетка... - кволо почала Ніка, але Макс хутко урвав її.
      - Не переймайся тим, ця річ тепер нічого не варта. Я б хотів продовжити свою розповідь. Одного разу я подався разом з Левеном на Піщаний фестиваль, щоб випробувати прилад, що може виявляти людей, які здійснюють перехід. Аврея запевняла нас, що там ми зможемо знайти одного з них. І ось я помітив тебе, коли ти спокійно розгулювала поміж піщаних фігур. Левен узявся до справи та ввімкнув прилад, який відразу вказав на тебе. Я встиг сховатися за якоюсь фігурою. Потім сталося неочікуване: ти помітила Левена та кинулася за ним до піщаного будинку.
      - Значить ти був там. А я не могла зрозуміти чий то був голос. Саме ти врятував мене...
      - Так. Прилад зруйнував будинок і це було просто щастя, що ти не опинилася під тим завалом. Я вискочив відразу за тобою. Мені знову вдалося залишитися непоміченим. Був ще один випадок, який мене вразив.
      Отже, якось Дардон спіймав біля будинку двох людей, про них йому повідомила Аврея. Тоді я ще не знав звідки вона добуває інформацію. Я повинен був дізнатися, що то за двоє безумців швендяли біля того злісного будинку. Спочатку я надіявся, що вони не були з іншого світу, адже як-не-як був світлий день. А мені ще не доводилося зустрічати їх у цю пору доби. Та всі мої надії розвіялися, коли я увійшов на горище, де сподівався побачити двох звичайних людей. Тими людьми виявилися - ти та Джеліос. Ще якась дівчина лежала зв'язана біля стіни. Звичайно, до цього часу я ніколи не зустрічав Джела, ми з ним познайомилися набагато пізніше. Та коли я узрів тебе я просто завмер на місті та був ладен повірити у своє безкінечне невезіння. Ще деякий час я споглядав на тебе, намагаючись зрозуміти, як тебе знову занесло до Пеліону. Добре, що твої очі були зав'язані, бо ти отямилася саме в той час, коли я стояв зовсім поруч. Тоді я зорієнтувався досить швидко. Я відчинив вікно, сподіваючись, що ви здогадаєтеся вислизнути з будинку через нього, тим паче, що мені це вдавалося уже декілька разів. Ти почала щось говорити і я, злякавшись, що винищувачі почують твій голос, покинув горище.
      Трохи пізніше ти змусила мене добряче похвилюватися, коли раптово побачивши мене у вікні зірвалася з кам'яного карнизу. Це просто везіння, що Джеліос успів вчасно спіймати тебе.
      Інша наша зустріч відбулася поблизу річки. Я стояв на березі пильно обмірковуючи, як завадити Авреї дізнатися спосіб переходу. Раптом ти просто з'явилася з повітря і нерухомо скорчилася на землі. Я не знав, що сталося, тому мав необачність приблизитися до тебе. На цей раз ти змогла чітко побачити моє обличчя. Це було доволі ризиковано. Я навіть не встиг нічого сказати, як ти знову розтанула в повітрі.
      Розділ двадцятий
      Прощання
      Ніка поглянула на незворушного Джеліоса.
      - Значить Борис твій брат, а я так довго не могла цього збагнути. Ви дійсно схожі, лише характери у вас дещо різні. - примітила вона, пригадавши, що Бориса вважали заученим ботаніком.
      - Так, Борис справжнє наукове диво, він міг будь-кого здивувати своїми знаннями, хоч інколи мені це докучало. - відверто зізнався Джеліос. - Я був дуже радий дізнатися, що він живий і знову його побачити, але боюся більше цього не станеться. - засмучено мовив він, кинувши погляд собі на руки, які міцно сплелися докупи.
      - Але ж Борис може повернутися сюди. - здивовано висловила вона.
      Макс заперечно хитнув головою.
      - Ні, це не можливо, він лишиться там назавжди, так само як і я тут. - на його обличчі з'явився помітний смуток. Його слова здавалися незрозумілими.
      - Але ж я можу повертатися. - відчуваючи на своїй шкірі холодний дотик вітру, прошепотіла вона.
      - Ніка ти жива, на відміну від нас ти можеш жити в обох світах. Точніше могла, твоє повернення стало для нас великою несподіванкою. Але думаю це не надовго, Зак та Кора виправлять помилку. - Макс обережно зазирнув їй у розгублені вічі.
      - Ні, не робіть цього. Я хочу бути разом з вами! Ви не можете зачинити перехід проти моєї волі, це не справедливо. - у відчаї випалила Ніка, схиливши голову набік, від чого русяве волосся затулило її побіліле лице.
      Макс хутко скривився, ніби узрів перед собою якусь огидливу і брутальну картину.
      - Ти справді цього хочеш? Вдень будеш жити одним життям, а вночі зовсім іншим?
      Ніці здалося, ніби її кров застигла у жилах. Невже вони і справді вважали, що вона воліє назавжди залишити Пеліон. Ці холоднокровні слова засмутили її ще більше.
      - Так, я хочу заплющувати очі і опинятися у цьому дивовижному світі. Невже це так погано? Джеліосе, чого ти мовчиш? - кисло проскрипіла вона. Якби вони відчували бодай частиночку того, що лежить в неї на душі...
      - Не думаю, що цей світ значно відрізняється від того, в якому ти живеш. - засумнівавшись, процідив крізь зуби Джеліос.
      - Тут мої друзі, цього достатньо для мене. Як ви не розумієте я не можу покинути Пеліон. - Ніка була ошелешена їхньою реакцією, її серце міцно стискалося.
      - Навіть, якщо ти залишишся, це не зможе тривати довго. Постійні переходи виснажать тебе, усе може скінчитися набагато гірше. - суворо відмітив Макс, голосно зітхнувши.
      - Усе скінчиться погано, якщо ви не дозволити мені залишитися тут! Я не хочу йти... - вона намагалася аби її голос звучав якомога вимогливіше.
      - Пробач, ми вже все вирішили, так буде краще для тебе. Звичайно, мені важко тебе відпускати, але я змирився. Це - для твого добра, сподіваюся ти зрозумієш. - Макс кілька секунд дивився собі під ноги, а потім скоса зиркнув на Джеліоса, що раптово спохмурнів.
      - Ні, будь ласка, ні... - раптове сум'яття заполонило її голову. - Максе, я не зможу знову тебе втратити. Не хочу, щоб це повторилося вдруге. Я не зможу жити спокійно, знаючи, що більше ніколи не побачу вас. Невже цього ви мені бажаєте: страждань до кінця життя? - відчайдушно прошепотіла Ніка, більше не маючи змоги стримувати свої бурхливі емоції, які так невпинно виривалися назовні. Якоюсь частиною своєї свідомості вона розуміла, що скоро все скінчиться наче це і справді був лише туманний сон.
      - Ти не сказав їй? - Джеліос нервово поглянув на раптово закляклого Макса, який почав напружено розмірковувати над чимось.
      - Ще не встиг, хоча думаю в цьому вже немає необхідності. - швидко виправдався Макс, примружуючи зелені очі, що були наповнені якоюсь дивною загадковістю.
      - Але вона повинна знати! - наполегливо вигукнув Джел. Голосно видихнувши повітря, він повернувся назад до Ніки і зміряв її довгим розпачливим поглядом.
      - Навіщо? Це вже не має значення! - обурено застогнав Макс, різко зігнувши пальці на правій руці. На якусь мить Ніці здалося, що він збирається накинутися на Джеліоса, тому вона швиденько хитнулася і зробила декілька кроків уперед. На щастя, її сподівання виправдалися і хлопці тепер зацікавлено оглядали її схвильоване обличчя. Зніяковівши, Ніка притулила руки до грудей, зробивши вигляд, наче захищається від стрімкого вітру, що розхитував верхів'я дерев і змушував пожовклі листки падати додолу.
      - Ми чинимо неправильно, якщо їй не розповіси ти, тоді я це зроблю. - знову запальним тоном почав Джел Кіферон, втупившись у Макса вимогливим поглядом. На їхніх обличчях застигла помітна напруженість.
      - Та годі вам! Припиніть це негайно Про що йде мова? - Ніка не стерпіла їхнього суперечки і вчепилася за синю куртку Джела, який втративши на мить рівновагу, незграбно хитнувся вправо і ледь не опинився на землі. Ніка достатньо швидко зреагувала і відсахнулася від нього. Джеліос полегшено зітхнув і випрямив зігнуту спину.
      Макс зиркнув на Ніку загадковим поглядом. Від цієї раптовості в неї перехопило дух, їй було цікаво, що він намагався так ретельно приховати. Нарешті під прискіпливим поглядом Джела Макс підійшов до заціпенілої Ніки та обережно поклав руку на її плече. Невже він боявся, що вона зомліє, після того, як почує правду. Ніка стояла нерухомо, чекаючи, поки Макс приведе до ладу свої думки. Їй навіть здавалося, що його мозок працює аж занадто повільно. І знову вловивши розсерджений погляд Джела, він неохоче кивнув головою.
      - Гаразд... - Макс Солтис важко зітхнув і міцно стис руку на її плечі, від чого вона трохи склонилася, проте не стала пручатися. - Ніка, ти не втратиш мене знову, то був лише єдиний раз. Не варто цим перейматися. Ти просто нічого не пам'ятатимеш. - аж занадто м'яко проказав він, сподіваючись, що його тон зможе хоч трохи втішити її. - Це просто сон, якого ти не зможеш пригадати. Про Лору ми вже подбали. Перехід буде назавжди зачинений для вас обох. Не гнівайся, все так і повинно бути... Сподіваюся ми не помиляємося... - замислено додав він, відриваючи руку від її тремтячого плеча.
      Ніка судомно здригалася, вона цілком не могла контролювати своє тіло. Якийсь крижаний холод промчався по її напруженій спині. Такого вона точно не сподівалася почути.
      - Що? Не гніватися? Це якийсь абсурд! Це не може бути правильно! - порив гніву вирвався з її набряклих вуст, Ніка мляво відштовхнула Макса від себе, прикладаючи великі зусилля волі, адже найбільше вона бажала, щоб він завжди знаходився поруч. Та рука, якою вона відштовхнула Макса, здавалося, приросла до тіла. Ніка відразу збагнула свою помилку. Тепер вона не зможе наблизитися до нього, наче перед ними постала якась невидима та неосяжна стіна.
      Макс та Джел стривожено перезирнулася, вони явно боялися такої її реакції.
      - Даремно я їй все розповів - дорікнув Макс, міцно стиснувши бліді губи.
      - Нічого, вона повинна змиритися з цим. - приглушено висловив Джеліос. Його чоло напружилося, а очі блакитні заплющилися.
      - Я здогадувався, що все тільки погіршиться. До того ж, вона все рівно цього не запам'ятає. Ми лише зайвий раз турбуємо її.
      Джеліос заперечно похитав головою.
      - Ніка заслуговує знати правду.
      - Але тільки, якщо ця правда не шкодить її здоров'ю.
      - Агов, я ще тут! - зненацька кинула вона, спостерігаючи за хлопцями. - Може, хоч поясните, як ви збираєтеся знищити мої спогади.
      Макс замислився на якусь мить, а потім кивнув.
      - В цьому нам допоміг Біон, він дав тобі та Лорі спеціальний препарат.
      - Ти говориш про той жахливий чай, що скрутив мені горло? - Ніка раптово скривила обличчя від згадки про той огидливий смак чаю. Макс посміхнувся.
      - Саме так, його приготували Зак та Кора за допомогою щоденника Евена Соллорі, який ти поцупила з горища. - хутенько пояснив Макс, дивлячись на її перекошене лице. - Ця книга допомогла нам закрити перехід Авреї, Дардона, Ісмона та Левена. Ми також стерли їхню пам'ять. Отож вони ніколи не згадають, свого призначення. Слово "винищувач" для них більше нічого не означає.
      - І де вони тепер? - поцікавилася вона, відчуваючи якесь дивне напруження.
      - Ми розселили їх в різних містах, щоб вони не мали бодай жодного шансу зустрітися та впізнати одне одного. Словом, нам вдалося припинити це божевільне дійство. - з неприхованою гордістю промовив він.
      Ніка Мілевич стояла в повному зніяковінні, міцно зціпивши зуби та схрестивши руки на грудях. Хлопці не осмілювалися наблизитися до неї. В їхніх збентежених очах виднілися страх та вагання. Очевидно, вони шкодували, що необачно зізналися в їхньому плані. Ніка почувалася зрадженою, усі її мрії, здавалося, розтанули навіки. Люди, яким вона довіряли, стали зовсім чужими. Макс, що знав її з дитинства і був їй, наче брат, і Джеліос, з яким вони стільки всього пережили... хотіли зникнути з її життя назавжди, стерти усі її спогади та залишити лише безмежну порожнечу натомість. А Ніка зовсім не мала вибору, їй навіть не дали права голосу. Вона не могла повірити, що щастя може зникнути так само раптово, як і з'явитися.
      Але ж скільки друзів вона знайшла у цьому світі, скільки всього нового побачила. А тепер усе зникне не залишивши по собі ані сліду. Джеліос та Макс все ще сконфужено стояли посеред цих старих віддалених від міста руїн. Саме тут Ніка вперше побачила обличчя Джеліоса (не рахуючи першої зустрічі на мосту, тоді через густу темряву, вона могла чути лише його голос) та зустріла "воскреслого" Макса і саме тут вона назавжди покине світ снів...
      - Ніка? - притишений голос Макса перервав її сумні роздуми.
      Він пильно дивився на її пригнічене обличчя, намагаючись зрозуміти її почуття. Навряд чи він зможе зрозуміти бодай частину того розпачу, що охопив її. Джеліос всадовився на траву опустивши голову на коліна. Їхні безрадісні обличчя навіювали на Ніку ще більший сум. Невже їм було так важко, як і їй? Проте всі їхні почуття здавалися Ніці фальшивими.
      Вона обережно позадкувала до напіврозваленої білої стіни, щоб спертися на неї.
      - Ви позбавляєте мене не лише можливості переходу, але й моїх спогадів. А як же, Зенон, Даная та інші, ви також зітрете їх з моєї пам'яті, наче якийсь непотріб? - залишаючи надію десь глибоко в душі, Ніка висловилась якомога чіткіше, хоч язик ледве ворушився.
      Джеліос мимоволі підняв голову. Макс зіщулився, йому явно не хотілося відповідати на це запитання. Він зробив декілька неквапливих кроків в її бік.
      - Ти забудеш абсолютно все. Для тебе це була лише ілюзія. - якось автоматично промовив він, безперервно вивчаючи надмірно зосередженим поглядом каміння під ногами.
      Ніка голосно зойкнула. Його слова влучили їй прямісінько у серце. Ілюзія... Подумати тільки, усе ілюзія! Невже його та Джеліоса можна назвати якоюсь ілюзією чи маренням? Вона ж не божевільна, принаймні їй так здавалося. Ніка навіть була подумала, що вона дійсно потрапила під обвал і Макс не встиг її врятувати. А ця історія - всього на всього безглуздий витвір її бурхливої уяви. І зараз Ніка лежить непритомна десь у лікарні, а Макс, Діна, Жанна та Тім частенько приходять її навідувати... Але ж марення не може бути настільки реальним. Щоб переконатися Ніка якомога сильніше ущипнула себе за руку. Біль, що спалахнув під шкірою, змусив її скривитися. Макс занепокоєно наблизився до неї, що тепер Ніка змогла відчувати на своєму обличчі його знервоване дихання. Джеліос хутко зірвався на ноги.
      - Не наближайтесь до мене, ви не розумієте, що чините. Все повинно бути не так! Ворожка... - безпомічно заскиглила вона, притиснувшись спиною до стіни та зімкнувши повіки. В її кволих думках спалахнула бліда постать Ірини в легкій смарагдовій сукні. Її тонкі блискучі, пурпурові губи повільно ворушилися, повторюючи одну і ту ж фразу " Це твоя доля... Це твоя доля..." її проникливий голос чітко пролунав у голові спантеличеної Ніки. - Стривайте! Ворожка... вона сказала, що я повинна залишитися тут. Це доля! - очевидно, вона прокричала занадто голосно, Макс позадкував назад, а Джеліос миттєво заціпенів, наче кам'яна фігура. Їхні вирази облич були водночас стурбованими та здивованими.
      - Вона марить. - почувся низький голос Макса, що притулив долоню до наморщеного чола.
      - Ні, я кажу правду. - якомога переконливіше заявила Ніка, проте довіри в їхніх очах не побільшало.
      - Ніка, ти повинна змиритися з цим, не потрібно вигадувати якихось ворожок! - його голос вмить посуворішав.
      - Ірина реальна! - її очі заблищали від сліз, проте підозріливий погляд Макса пронизав її наскрізь.
      - Досить. Припини це. Все скінчено. - холодним тоном додав він. Ніка похитала головою, адже для неї це був лише початок. Коли збувається мрія, даремно було чекати кінця. Проте Макс був занадто впевнений у його колючих словах. Він не хотів визнавати правду. А правда була в тому, що він повернувся з того світу, і Ніка не збиралася знову його втрачати. За весь цей час, коли вона вважала його мертвим, світ наповнився сірістю та дріб'язковістю, але з його поверненням усе стало на свої місця.
      Ніка хотіла зробити ще декілька кроків назад, аби опинитися подалі від хлопців, які не відпускали її навіть прискіпливими поглядами. Вона розраховувала на втечу. Це був єдиний спосіб залишитися тут. Неймовірно, але за час перебування в цьому світі, вона навчилася досить швидко бігати. Було чимало шансів, що Джеліос і Макс не зможуть її наздогнати. Але тільки тепер Ніка збагнула свою помилку: позаду неї знаходився високий мур. Їй не потрібно було підходити так близько до цієї розваленою стіни, адже вибратися на неї у Ніки не було жодних шансів. Так, план був хороший, вона засмутилася і схилила голову.
      - Нам також було важко зробити цей вибір, особливо мені, адже я не уявляю подальшого свого життя без тебе... але все повинно бути саме так. - глибоко дихаючи промовив Джеліос, притуливши руку до її волосся.
      - Джеліосе, але ж ти не покинеш мене, правда? - безнадійно пропищала вона, провівши тремтячими пальцями по його гарячій щоці.
      - Ніко, ми не зрікаємося тебе! Ти завжди будеш жити у наших серцях. Ми робимо це лише заради тебе. Чому ти не розумієш? - Джеліос зазирнув їй в очі точнісінько тим самим поглядом, що й на мосту, коли штовхнув її в бурхливу річку. Поглядом сповненого надії та любові. Але в тому погляді було ще щось. В ньому була бездонна прірва, яка постала між їхніми світами, і яку неможливо було перестрибнути. А життя вирувало з обох сторін тієї прірви.
      Тепер Джеліос обійняв Ніку з такою вірою, ніби у його руках був цілий світ. Його втомлене обличчя сховалося у її розкуйовдженому вітром волоссі. З кожним подихом у Ніку потрапляв смуток, який проносився по тілу, наче електричний імпульс, попереджаючи про невтішні події, які наближалися щохвилини.
      Позаду них голосно прокашлявся Макс. Джеліос відпустив Ніку з обіймів. Його лице начепило непроникну маску, але вона знала, що в душі він відчував страждання, це можна було сказати по його безмежно пониклих очах, в яких згасала блакитна іскра і появлялася порожнеча.
      - Я сумуватиму за тобою. - добродушно прошепотів він, під пильним поглядом Макса.
      - А я тебе навіть не пам'ятатиму. Ти назавжди зникнеш з моїх думок... Хіба це справедливо? - у розпачі вимовила Ніка, намагаючись навічно закарбувати в пам'яті його риси обличчя.
      - Ніяка сила не може змусити людину цілковито забути щось важливе у її житті. Навіть, якщо у неї відбирають ці спогади силоміць. Все-таки якоюсь частинкою душі ти будеш пам'ятати усе, що тут відбувалося. Просто вір у це. - його стриманий голос був наповнений якоюсь гіпнотичною силою, що безумовно впливала на свідомість Ніки.
      - Я...я хочу вірити, але... - її думки повністю сплуталися.
      - Ніка, я знаю, що це не порівняти, але я хотів би опинитися на твоєму місці. - несподівано проголосив він.
      - Що? - широко роззявивши рота, запитала вона. Невже він прагнув піти у забуття, позбутися всіх своїх мрій і втратити друзів? Його слова, здавалися, цілковитою нісенітницею. Ніка подумала, що неправильно все зрозуміла.
      Джеліос схилив голову, його рука притислася до її плеча.
      - Спогади про тебе мучитимуть мене щомиті. Забуття - це не так вже й погано. - майже не ворушачи губами висловив він. - Я б хотів забути... Зрештою мені доведеться залишитися в Пеліоні. Це місто завжди нагадуватиме мені про тебе.
      - Але ж ти не пеліонець. - впевнено заявила Ніка, дивлячись на його виснажене обличчя. Вона не могла збагнути, чому цей здогад з'явився у її голові тільки тепер. Адже це було очевидно з самого початку.
      Джеліос здивовано округлив блакитні очі.
      - Що? Звідки ти...
      Зненацька Макс зняв Джелову руку з її плеча.
      - Зенон та Даная прийшли попрощатися. Будь ласка не злися, ти значиш для мене дуже багато, я не бажав тебе скривдити. - м'яко мовив Макс і відійшов трохи вбік, волочачи Джела за собою, давши можливість Зенону та Данаї наблизитися до Ніки.
      Даная була одягнена в білу куртку та фіолетові джинси, від легких поривів вітру її довге золотаве волосся розліталося навсібіч. На Зенонові було чорне пальто до колін та високі ботфорти, його довге, накручене на кінчиках, біле волосся робило його схожим на казкового героя.
      - Ніка, мені не вистачатиме тебе, ти дуже хороша людина. Я рада, що ми подружилися, пробач я не можу... Я не вмію прощатися... Це так важко... Пробач! - Даная розплакалася не договоривши і кинулася до Зенона, той обережно пригорнув її до себе.
      - Спасибі, що врятувала Джеліоса, він розповів мені все, ти чимало зробила для нас. Мені прикро за Аврею, я їй довіряв... та це вже не має значення. Пам'ятаєш розмову на даху? - на якусь мить Зенон заплющив попелисті очі, ніби намагаючись щось пригадати. На блідому чолі появилася маленька зморшка. Вітер розвіяв біляве волосся по напруженому обличчю. - Я справді проти тебе нічого не маю. Ти чудова людина... Мені жаль, що все так сталося. Не шукай у мені ворога, я завжди буду твоїм другом. До речі, нещодавно я зустрів одного хлопця - Тідея Спаркса, він передавав тобі "привіт". Також він згадував щось про відчайдушну лисицю та казав, що в нього все під контролем. Хоч я таки не зумів збагнути його слів... Прощавай, я вдячний тобі за все. - він сумно усміхнувся та поглянув на Ніку аж занадто таємничим поглядом, змісту якого вона таки не змогла осмислити. Можливо, це був просто прощальний погляд, або ж він міг означати щось набагато більше. Вона відповіла йому підозрілим та прискіпливим поглядом. Все ще обнімаючи Данаю, яка голосно ридала, притулившись обличчям до вже геть змокрілого коміру його пальта, Зенон лише стиснув плечима.
      - Попіклуйся про Джеліоса, не дозволяй йому робити дурниць! - стурбовано кинула Ніка, голосно видихнувши повітря.
      Джеліос зніяковів, проте не зронив ні слова. Він нерухомо стояв біля Макса спостерігаючи за ними.
      - Про це не хвилюйся, я буду за ним наглядати. Ти ж мене знаєш! - не втримавши сміх, підморгнув Зенон, Джеліос скривився, але помітивши невдоволену реакцію Ніки, відразу змінив свій вираз обличчя. В його блакитних очах знову спалахнув сум.
      Зненацька у Ніки запаморочилася голова, в очах потемніло, шлунок різко скрутився, ноги підкосилися. За мить вона опинилася на землі, над нею схилилося четверо розмитих силуетів.
      - Що сталося? Ти вся тремтиш! - перелякано вигукнув Джеліос, підперши її голову своєю рукою. Якась тривала напруженість нестерпно повисла над ними. Безутішне обличчя Макса було охоплене неприхованою тривогою. Здавалося, він вже збагнув усю складність ситуації або лише здогадувався.
      - Холод... Я не відчуваю ніг. - крізь зуби процідила Ніка, відчуваючи нестерпну втому. Її голос слабшав разом з її тілом. Блакитне небо завертілось над головою. Її хилило на сон. Хтось поклав на тремтячу Ніку теплу куртку, але навіть вона не змогла врятувати її від безмежного холоду, який змушував німіти її кінцівки.
      - Що з нею?
      - Що нам робити?
      - Треба покликати Зака та Кору.
      - На це не має часу. Ми мусимо діяти негайно!
      Поблизу лунали спантеличені голоси.
      Джеліос все ще теплими руками підтримував її голову, всі інші відійшли вбік. Макс Зенон та Даная сперечалися, як їй допомогти. Тепер вона чула лише окремі уривки їхньої напруженої розмови.
      - Джеліос... - слабко прохрипіла Ніка, намагаючись розгледіти його обличчя через сіру пелену, яка находила їй на очі, але усе що вона змогла побачити були розмиті обриси з яскравими, блакитними цятками.
      - Ніка, все буде добре. - схвильованим тоном сказав він, зі свистом втягуючи повітря.
      - Якщо це станеться, я хочу, щоб ти знав...
      Джеліос провів тремтячими пальцями по її обличчю.
      - Цього не станеться! - у відчаї вигукнув він. - Навіть не думай про таке!
      - Я зовсім не шкодую, що потрапила, до цього світу і зустріла тебе... Це був найкращий сон у моєму житті.
      - Ні, не рухайся, тобі потрібно берегти сили. - розпачливий голос не вселяв у Ніку жодної краплі надії. Його міцна рука підпирала її схилену та ослаблу голову, час від часу легенько струшуючи листки, які вітер зривав з дерев і заплутував у її волоссі.
      Чому вони так хвилюються? Якщо з нею щось станеться у її світі, то, можливо, вона залишиться тут. Назавжди... Принаймні, Максу спромігся це зробити, значить і у Ніки є бодай один шанс. На якусь мить темна пелена зникла з очей. Ніка поглянула вгору на блакитне осіннє небо та сірі чудернацькі хмари, що плавно рухалися по ньому, сподіваючись, що це буде не останнє, що вона побачить у цьому світі. Усе знову почало змішуватися, тому перед очима виникло якесь химерне зображення, що нагадувало порожнечу. Вона хутко заплющила очі, намагаючись уявити теплі кольори літа. В її не надто зосередженій уяві з'являлися високі зелені дерева з маленькими пташками, барвисті, тендітні квіти, блакитне озеро, поверхня якого нагадувала гладенький кришталь. Її так захопили чарівні образи в голові, що на мить Ніка навіть забула про холод та скручений шлунок, що докучали їй до цього.
      Раптом, щось потрясло її за плечі, приваблива картинка неймовірного пейзажу відразу розтанула. Ніка обурилась, що дозволила своїй уяві втратити таку ідилію. Натомість перед нею постало розсерджене лице Макса.
      - Як ти потрапила сюди, що ти зробила? Відповідай! - він був сам не свій. Його добрі зелені очі перетворилися на дві колючі крижини, які проникали у саме серце.
      - Лише випила пару таблеток снодійного, а що? - нерозбірливо пробурмотіла Ніка, злякавшись гніву в його очах. Вона ще ніколи не бачила його таким роз'ятреним. Його обличчя могло вибухнути безмежною злістю у будь-яку мить.
      Крім того він був дуже стурбований та ледве утримувався від крику.
      - Скільки? Скажи скільки таблеток ти ковтнула?
      - Дві чи три... Не знаю, трохи висипалося в склянку з водою, я не чогось рахувала. - вона заледве поворушила губами, слова просто запліталися у роті, проте Макс відразу все зрозумів.
      Тепер в його очах спалахнув невимовний страх, проте гнів також у них залишився.
      - Що ти накоїла, я не дозволю тобі залишитися тут. Ти повинна повернутися до родини та друзів, подумай про них. Ти не зробиш цього... Я не допущу, щоб це сталося! - він почав говорити дуже тихо, напевно, щоб більше не полохати Ніку. Макс взяв її руку і притиснув до свого підборіддя. Джеліос стиснув її іншу руку. Ніка ніби була стиснута у тій бездонній прірві, що знаходилася між двома світами. І найстрашнішим було те, що вона могла залишитися у ній назавжди, навіть не потрапивши на жодну з сторін. Два світи могли зникнути кожної миті. Залишаючись тут, Ніка ризикувала втратити усе, просто залишитися ні з чим.
      - Я не бажала, щоб все сталося саме так, пробачте. Я вважала, що зможу залишитися тут. - гарячі сльози ринули з її очей та потекли по щокам та підборіддю.
      - Не плач, все буде гаразд. Тільки не здавайся, ти зможеш... думай про дім, батьків, Лору. - через сльози лице Джеліоса стало ще більш розмитою плямою.
      - Я не хочу забути цей світ! Не хочу! - її голосний крик був сповнений відчаю. На їхніх обличчях також викарбувалася безвихідь.
      - Повертайся, ти потрібна своїй родині. Повертайся, Ніка! Прошу тебе... - відчайдушно благав Макс.
      - Ніка, насправді я хочу завжди пам'ятати тебе! - розпачливий голос Джела пролунав десь дуже далеко, в самих віддалених куточках її пам'яті. Їхні теплі руки вислизнули з її онімілих рук.
      Дружба. Справжню дружбу ніщо не може зруйнувати... вона живе вічно. Сни відкрили для Ніки новий світ, сповненого цікавих та незвичних подій. Усе неспинним вихором вертілось у її голові, не бажаючи іти в небуття. Але в Ніки не було сили змагатися з науковим препаратом, який поступово відбирав у неї дорогоцінну пам'ять. Знаходячись на межі двох світів, вона зовсім не докоряла Максу та Джелу за таке рішення, тепер в якійсь мірі воно здавалося правильним. Залишився лише сум, який заповнював усю глибоку порожнечу, яка наближалася дуже швидко. Ніка прагнула, щоб цей сон ніколи не закінчувався, проте усе склалося зовсім не так, він завершився набагато скоріше, чим вона сподівалася.
      Обличчя та голоси людей, яких вона так любила, зникали навіки. Яскраві спогади полишали її, просто розчинялися у думках, не залишаючи по собі ані сліду. З кожною довгою секундою, Ніка віддалялася від Джеліоса та Макса, разом із ними щезали всі її відчайдушні мрії. Усе змінювалося за одну безкінечну мить.
      Вона знала, що віднині світ снів перестав для неї існувати, він назавжди стирався з її пам'яті.
      Холод зникав, приємне тепло повільно огортало її тіло, в голові відчувалася якась незвична легкість. Ніка поверталася у реальність...
      Розділ двадцять перший
      Відчуття
      - Ніка! - коли вона розімкнула повіки, її мати стурбовано схилила над нею бліде та знервоване обличчя з кількома дрібними зморшками на чолі та біля очей. Хвилясте каштанове волосся торкалося її тендітних плечей. Біля ліжка, міцно схрестивши руки на грудях, стояв її тато і ще якийсь худорлявий середніх літ чоловік у білому вигладженому халаті.
      - Що сталося? - її приголомшили надміру спантеличені вирази їхніх облич. Якась раптова думка промайнула у набряклій голові. Вона вважала, що їх засмутили котрісь невтішні події. Але що саме змусило їх так хвилюватися? Зненацька Ніку почало нудити і вона швидко схватилася однієї рукою за живіт, а іншою прикрила рота. Чоловік у білому халаті відразу поворухнувся і підступивши до неї, провірив її пульс.
      - Гадаю, її стан значно покращився. Хвилюватися більше немає чого, нудота і запаморочення скоро минуть. Звичайно, для більш детального обстеження краще було б поїхати до лікарні. - наполегливо висловився лікар і вибагливо поглянув на її батька, який відтягнувши рукави брунатного светра, щось ретельно обмірковував. У його волоссі вже почали з'являтися сиві смужки.
      - Ні, не потрібно ніякої лікарні! - нажахано вигукнула Ніка, голосний крик прокотився по кімнаті та відбившись від стіни розтанув десь у повітрі. Ще змалечку, Ніка страшенно боялася цих закладів, лише згадка про них викликала у неї панічний страх.
      Запала тривала мовчанка. Ніка все ще тримала долоню біля рота, а в її широко відкритих очах віддзеркалювався невимовний страх. Вона все ще не могла збагнути, що з нею трапилося. Адже в голові не було жодного спогаду про минулі дні. І це безсумнівно її лякало.
      - Е... дякую, лікарю. - нарешті озвався тато, спершись рукою на спинку стільця. - Але ми не хотіли б лишній раз хвилювати дочку, нехай поки побуде вдома. Ви ж самі сказали, що її стан поліпшився. - впівголоса додав він, дивлячись на перекошене обличчя Ніки.
      - Так, розумію. Це правильне рішення. Зараз їй потрібен цілковитий спокій. Гаразд, якщо необхідності в моїй присутності більше немає, тоді я полишу вас. Дзвоніть, якщо я вам знову знадоблюся, буду радий допомогти, зрештою це моя робота, - самовдоволено усміхнувся лікар і суворо зиркнув на розгублену Ніку, - А ти більше не роби дурниць. - вимогливо звелів він, взяв свою невеличку сіру валізу, що стояла на столі та вийшов з кімнати, тихенько зачинивши за собою двері.
      - Дурниць? Що він мав на увазі? - Ніка не могла збагнути незрозумілих слів лікаря. В голові, щось легенько поколювало, вона потерла те місце вказівним пальцем.
      - Ти нічого не пам'ятаєш? - занепокоєно запитала мама, її очі були червоними та набряклими.
      - Так... Це якось дивно. - розпачливо пробурмотіла Ніка, намагаючись згадати хоч щось. Проте останні дні були оповиті щільною завісою сірого туману. - Щось сталося? - її запитання чомусь ще більш схвилювало їх. Мама вмостилася на краєчку ліжка та доторкнулася тремтячою рукою до щоки Ніки.
      - Коли я ввійшла до кімнати, ти лежала на ліжку, а на підлозі були розкидані таблетки. Я не відразу збагнула, що сталося, усе прояснилося лише тоді, коли мені не вдалося тебе пробудити. Це просто щастя, що я зайшла до кімнати не так пізно. Лікарю довелося промити тобі шлунок, ми так хвилювалися. Навіщо ти так вчинила? - мама залилася слізьми, тато взявся її заспокоювати.
      - З Нікою все гаразд, досить плакати...- м'яко говорив він, плескаючи її долонею по плечу.
      - Це... ненавмисно, я напевно, втомилася і хотіла швидко заснути. - її слова не викликали довіри ні в батьків ні у неї самої, адже Ніка ніколи не дозволила б собі вчинити так легковажно. Проте іншого пояснення їй не спадало на думку, отже прийшлося задовольнитися таким. - Не хвилюйтеся вже все минуло, це більше ніколи не повториться. Обіцяю. - вона доклала неабияких зусиль, щоб її голос звучав переконливо.
      - Можливо, втрата пам'яті пов'язана зі снодійним? - висловила здогад мама.
      Ніка знизила плечима.
      - Хтозна... - щось їй підказувало, що причина була не тільки в цьому. Глибокий сумнів спалахнув у її очах.
      - Як ти почуваєшся? - турботливо поцікавився тато.
      - Трохи нудить, але ж ти чув лікаря, він сказав, що скоро минеться. - щира посмішка на її виснаженому обличчі змогла покращити напружену ситуацію.
      - Так, ми дуже раді, що з тобою все добре. - полегшено додав він.
      Двері кімнати хутенько відчинилися, Лора в синій кофтинці та темних штанах енергійно підлетіла до ліжка, на якому лежала її сестра.
      - Нікі, ти прокинулася! - вона скочила на ліжко і обняла Ніку, так міцно, ніби вони не бачилися цілу вічність.
      - Лора тільки не довго, Ніці потрібно відпочити. Ми будемо на кухні. - м'яким, проте все ще тремтячим голосом повідомила мама. Батьки Ніки покинули кімнату.
      - Привіт, сестричко. Як твої справи? - захриплим голосом спиталася Ніка.
      - Все погано, я хвилювалася за тебе, а мені не дозволяли сюди заходити. - ображено пробелькотіла вона, улігшись скраєчку, її блискуче чорне волосся розсипалося на подушці.
      - Тепер все буде добре! - ці слова прозвучали аж занадто впевнено. - Що це? - вона помітила, як Лора стискала якусь маленьку річ у правій руці.
      - Не знаю, я гадала, що це належить тобі, - вона простягла срібний ланцюжок з чорним круглим каменем. - Знайшла у своїй кімнаті, тримай. Лора поклала камінь у долоню зацікавленої Ніки.
      - Гарний... - Ніка не змогла відірвати завороженого погляду від дивного каменю, який чомусь здавався їй доволі знайомим.
      - Ага. - тихенько погодилася Лора. Поцілувавши сестру в чоло, вона жваво зіскочила з ліжка. - Гаразд, мені потрібно йти, мама і тато чекають мене на кухні, відпочивай. Я ще обов'язково зайду. - Лора хутенько вибігла з кімнати і майже беззвучно причинила за собою двері.
      Чорний камінь на долоні виблискував блакитним переливом, доволі знайоме відчуття переповнило розгублену Ніку. Всередині щось стиснулося, вона відчула якусь незрозумілу прив'язаність до нього. Вона неквапливо підвелася з ліжка, та незважаючи на легке запаморочення в голові наблизилася до вікна. На вулиці все було оповите снігом, білосніжні дерева були прекрасними, немов у казці. Але все було одноманітним: білим і холодним. Те саме Ніка відчувала у душі - безмежний холод, який пронизував кожну частинку її свідомості та тягучий сум, що наповнював її почуття.
      Стискаючи теплий чорний камінь у руці, Ніка спостерігала, як пухнасті сніжинки веселим танком кружляли у вихорі крижаного вітру. Раптове приємне тепло, що спалахнуло всередині, змусило її посміхнутися, десь глибоко в душі вона відчула радість. Це відчуття не мало для неї бодай жодного пояснення, але якась маленька іскра в її серці запалила багаття безмежної надії на щось незвичайне та величне, що буде очікувати її в майбутнього.
      Ніка Мілевич знову поглянула на загадковий камінець, блакитний відблиск віддзеркалився в її сонних очах...
